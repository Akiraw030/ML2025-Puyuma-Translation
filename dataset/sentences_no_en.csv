"a Pinuyumayan mu, ulra muketrep tu zekalr, karuwa sakuzaw zi lruwatakuzulr tu pinitrauwan. nu mulauz mu, meredek i Papulu.","卑南族共有十個部落，人口大約一萬五千人，往東到達寶桑。"
"nu muzaya mu, maw na Dandanaw, na Ulivelivek, na 'Alripay, na Tamalrakaw zi na Likavung.","往西是龍過脈、初鹿、阿里擺及利嘉部落。"
"nu mukezet mu, ulra na Katratripulr zi na Kasavakan.","往南為知本及建和部落。"
"nu mu'ami mu, palru i Pinaski zi i Puyuma. kaazu mi kani Valangaw kana zenan i makalusu kana trekipan.","往北則到達南王及下賓朗部落。我們就居住在台東山丘下的緩坡平原。"
"maridalredalrep naniyam zekazekalr, salaw mi kalre'ayan muzangizangi.","部落之間相距不遠，非常便於互相探訪。"
"kana zuwaya 'ami parasan, marevulavulas mi mitrepa za wakasayan semasaharan.","每兩年一次，我們會輪流負責舉辦聯合年祭。"
"na mitrepa demikes na zekalr mu, paadang za marekamelrimelri za semasaharan. muwarak ma'ari'ari, marepakuwakuwa melima za tuwa'etu'an temutrawtrau, temikelru, kanini na wari muparazuk na zazekazekalr ziya i waazukan.","負責舉辦的部落，準備各式各樣的歡樂項目如傳統舞蹈競賽、人物雕刻競賽、盪鞦韆等，在當日各部落族人聚集在會場。"
"piya lra marengay na ayawanan zi na lavang, mengadir kiyanun lra pakelrazam kana temaramaw na ma'iza'izangan na rahan mu, mungesalr lra semasaharan.","在頭目及外賓致詞之後，祭司會向祖靈祝禱才開始進行歡樂。"
"iniyam na Pinuyumayan tu palisiyan mu, ulra a mangayaw mutralun ulra na venasivas, zi venarasa' karawakan katupaidiyan kiyalutung temariya'udalr.","卑南族人的祭典有大獵祭、猴祭、小米收穫祭及祈雨祭等。"
"nu kapalisiyan i revuva'an, mukasakasa muwazuk i revuwa'an semungal kana demaway zi kana temuwamuwan.","若是發祥地的祭祖，則一同聚集在發祥地向上蒼及祖靈致敬祝禱。"
"meredek kana kapalisiyan na wari mu mukasakasa ta i palakuwan marepuwalraalrang padang za eman ziya, salrangan ta kana zinekalranan kiyatrevung kana 'amiyan.","舉行祭典的日子族人會一起在巴拉冠相互幫忙準備各項事宜，一起迎接新的一年。"
"na Piniyumayan salaw misa'ur murekes tu piniangeran, penazangal za sa'ur.","卑南族人非常重視團結合作。"
"kani Taiwan na Yuancumin mu, ulra muketrep misama' za nanema tu mauwan. na marakazuwazuwan tu pinitrauwan mu maw na Amis.","台灣的原住民族有十六族，人口最多的是阿美族。"
"na marakaytayitayan tu pinitrauwan mu maw na Saw. na Pinuyumayan mu, karuwa za sakuzaw zi lurwatrakuzulr tu pinitrauwan.","人口最少的是邵族。卑南族的人口約有一萬五千人。"
"salaw vulay zi 'inava tu kinazuwan kana Pinuyumayan, mulepulepun kani Taiwan makalauz, piyakezet i Valangaw na sizumayan zi kani Puyuma paliyuliyus na zekalr.","卑南族分布於台灣的東南方，是個景色優美、背山面海、純樸寧靜的好地方。"
"na Pinuyumayan mu muketrep tu zekalr, nu mulauz mu, meredek i Papulu.","卑南族有十個部落，若往東去，可以到達寶桑部落。"
"nu muzaya mu, maw na Dandanaw, na Ulivelivek, na 'Alripay, na Tamalrakaw zi na Likavung.","若往西去，就是龍過脈、初鹿、阿里擺、泰安及利嘉部落。"
"nu mukezet mu, maw na Katratripulr zi na Kasavakan. nu mu'ami mu, palru i Pinaseki zi i Puyuma.","往南邊是知本和建和，往北到達下賓朗和南王部落。"
"kaazu kani Valangaw kana zenan i makalusu kana trekipan. maredalredalrep tu zekazekalr, salaw kalre'ayan muzangizangi.","各部落都分居在台東平原周圍的山腳下，部落與部落之間因相距不遠交通便利，互相交往也很方便。"
"nu zuwaya 'ami parasan, marevulavulas mitrepa za uwakasayan semasaharan. na mitrepa demikes mu, padang za marekamelrimelri za kasaharan.","卑南族每兩年舉辦一次聯合年祭，每一個部落都要輪流承辦，承辦部落要準備聯合年祭的各項活動。"
"kanizu na wari, muparazuk na zazekazekalr ziya i waazukan. piya lra pakalrazam kana temuwamuwan na rahan na temaramaw mu, mungsalr pureha lra kana semasaharan kahuwahuwan.","活動當天，所有參加活動的族人聚集在承辦部落的集會所。由巫師及祭司敬告祖靈之後才開始正式展開各項活動。"
"harem lra mu kazuwan na mukuwa i sizumayan i tokay kikaruna muvalesa, na mauwan na muvilin zi kaazu i zekalr mu, maresazu na dawdawan zi na lralrakan.","因為工作關係，大部分的年輕女及壯年人都到城市發展，以改善生活品質，故留在部落的就是老年人及孩子們。"
"na Pinuyumayan mu, 'azi kazuwan tu pinitrauwan. maw mu salaw mukepel misa'ur, maruwa tremungulr pulrepus tu kakuwayanan na vulay sayhu kemiyanger.","卑南族人口雖不多，但卻很團結。卑南族有這麼優良的傳統文化，身為卑南族人，要好好珍惜，並擔任起傳承的責任。"
"naniyam ngai kazu lra pakangawayan a pida kuzulr 'ami, iniyan ta lra za kuwarelrangan wasay, ulra a papida mi tinakesiyan za ngai tu pasarazanay naniyam ngai i punapunan “piningayiyan za lratar i kezet”,","我們的語言已經存在了數千年，起源已無從考證、一些語言學者將我們的語言歸類為南島語言，"
"kani harem i punapunan sasaya tu kinurelrangan makakanatanatal zi na lratar na piningayiyan,","是現今世界上唯一分布在海洋島嶼國家的語言，"
"nantu niravak zi niravakan i kalawas za pinidare'an parekazuwa kana mulemuled na dare', zi i Taiwan mu nintaw rami za piningayiyan kani makakezekezet.","其分布的範圍超過地球圓周的一半，而台灣則是南島語言的源頭。"
"na Pinuyumayan ara maw a saya 'alrayan, maw mu na zekalr ki'ami maw i Ulivelivek, mulauz mu Puyuma, i zaya i Kasavakan zi i kezet mu i Katratripulr,","卑南族雖然說一個族群、但因各個部落的分布為北邊的初鹿、往東是南王、西邊是建和、南邊則是知本，"
"ngai za palrivak na 'alrayan, iniyan za tinililran na valray, initurus kana vinavatiyan za ma'a'izangan mutrungutrungulr saya traliyan,","原住民的語言語，原先沒有文字記載，完全依靠耆老的口述一代一代的傳承，"
"nilrutrelrutr manueman a are'etran za vulan zi za 'ami, karepapuwan matengetengez i punapunan semalaw na Dipung demikes i Taiwan mu,","經過許多歲月的磨難，二次世界大戰日本佔領台灣時，"
"pakituluzaw na palrivak na 'alrayan za tu patakesi tu tinuviruwa na Dipung, parengay tu ngai za Dipung.","要求原住民一律接受日本皇民教育，說日本話。"
"kituluz lra na Mingkuk i Taiwan tu pakasasayayaw na ngai zi tu vuutay ta za ta ngai, pakadikadikayaw palremesaw tu piningayiyan kana palrivak 'atayan, mulremes lra nanta ngai....","國民政府接收台灣後的同化政策禁止說原住民語，更加速瓦解原住民族群的語言，語言就這樣流逝掉了……。"
"marapazangazangal za nanta kakuwayanan na ngai. saya a 'alrayan iniyan tu ngai za tainayan, karuwa mikakuwayanan na palrivak na 'atayan kakuwa ta nay?","語言是文化當中最珍貴的，一個沒有母語的族群，還能算是有文化的原住民族嗎？"
"na Pinuyumayan maw na salaw vulay na 'atayan, sayhu semenay, muwarak malikasaw, maruwaruwa semepad za semangalan kalrayuwan kana sahar ziyan kana paresaresan na trau,","卑南族是個非常優美的民族，能歌擅舞，總是把歡樂分享給所有愛好和平的人類，"
"na mara'inavanava tu kakuwayanan na trau, na kalralramanen na kazuwan na trau, iniyan za ka'itrilan, 'azi menana'u za eman 'alrayan, matemuy i mudingan za semangalan.","將人性最善的一面，送到需要被關懷的群眾，無私的對不同的族群，臉上總是滿滿的笑容。"
"'aziya ta sayhu marenagy nu kematay mu, nu marayas ta ziya merarengay, ulra saya wari, karuwa ta atrevung pareveliyas za nantu ngai a aziyu ziyan ngai za temuwamuwan! karuwa maretrevung nanta niranger kana temuwan,","那怕說的不流利，只要常說，終有一天，我們能夠找回過去先祖們的語言，和祖先們心靈交會，"
"mingai ta kimazayazayar kana lingatr kana dare' kananta wadiyan ma'iza'izangan.... kanini na mudaway na marekudakuda na piningaiyan i punapunan.","用母語跟耆老長輩談天說地……，大自然萬物之神將再眷顧著我們。"
"na Revuwa'an harem mu ulra i kikezetan i Katripulr karuwa 5 kilo kani Valangaw i kaziyu i Taymali na kazekalran i Sanhe na zekalr adalrep i Huwayēn na pasasekiyan na dare',","發祥地就在今日知本往南約五公里處台東縣太麻里鄉的三和村近華源村處的斜坡地，"
"i kazu ulra trau i Katripulr maw a Mingkuk 49 'ami mu, kazu kanizu na vasikasikaw patikizir za saya za varasa',","有一塊知本族人於民國四十九年時，在那片竹林立下石碑的地方，"
"i itras kana varasa' tinililran za “nirevuwa'an kana trau i zenan na dare'” zi kanizu na varasa' i likuzan parahan za saya tinalasiyu a ruma', kanizu na varasa' tinililran ziya za mulremes kana valenan likuzan lra mu mukaitrasan i kani na tu ngadan za tatelu na temuwamuwan,","石碑上頭寫著「台灣山地人發祥地」並在石碑後方建造一間小石板屋，上頭由右至左寫著洪水滅世後在此登陸的三位祖先的名字："
"na maruwadiyadi tu temuwamuwan na Kasavakan zi na Katratripulr na zekalr mu, kana 'a'ami'ami mukuwa i Revuwa'an miinurung za palisiyan, semunan patavang kana temuwamuwan,","除了祖先是姊弟關係的建和與知本兩個部落的卑南族人每年都會各自攜帶祭品前往發祥地祭祀外，"
"na i dalrep i kazu na Paywan i Pisili na zekalr zi na Amis i Tulan mukuwa kana melri za wari mukuwa penalisiya.","鄰近的北里排灣人以及都蘭阿美人也會在不同時間到那裡行祭。"
"nantu ipalisi na Katratripulr mu maw nantu kinasahar mekan nanta temuwamuwan a aziyu ziya na aekanen (aekanan) na vurasi, vu'ire, tanuvan, dawa, kutra, 'alum za vavuy.","知本的祭品都是早期祖先愛吃的食物，如：地瓜、芋頭、山芋、小米粿、酒、豬肉等。"
"na Katratripulr nu talikuzakuzan lra semunan za seney zi muwarak pakasemangal kana temuwamuwan.","祭祀最後則是獻歌獻舞讓祖先高興。"
"nu mukuwa ta i kazu penalisiya, ulra na trau mu patrepelr tu nirangeran, mukuwa ta 'emelresapa (puyvunga) kema, maw mu i kazu iniyan za tu trevelr za ta temuwamuwan, lawas tu inuvaawan za ta temuwamuwan,","我們族人到該地舉行祭祀，有的人誤以為是去掃墓，其實那裡並沒有祖先的墓，先祖們生活的範圍寬廣，最後的葬身地也不知道是在哪裡，"
"pakutrekutr meravi kikarun semalem za tu aekanan na musamasama' musapura mi munayun kema tu nirangeran.","篳路藍縷開墾種植……等所做的一切。"
"a varasarasa' na dalan, nu 'azi arekez ta pinakakawangan na zidinsiya. nu haremaremay mu, kuresaremud ta kana varasarasa', salaw ta kakuwalengan mizidinsiya.","路面是小石子，騎不穩就會摔在石頭路上，真的很難騎腳踏車。"
"“uri vavariw na wari, nu 'emanan nu 'emanamanan mu, auwa ta merawaka kana kali kani zekalr.” kema pakalrazam za mayku na sonciyo.","「颱風快來了！明天一早要清掃部落的水溝。」村長正在用部落的廣播器報告。"
"na sarumaruma'an mu pupatraran za sasa za tru, mukuwa ta merawaka za kali. sazekalran ta puelak za rimekan kana kalikali kani zekalr.","於是每戶人家派出一位，共同清掃疏通部落的水溝。"
"puwaruma' tu alrak kana Sanali, a kemay i sizumayan tu kuwaravakan. ta niruma'enan i zekalr mu, tu idapay tu dadalan.","Sanali家要辦喜事，親家是來自外地的人。"
"tu saputraw tu tra'itra'i kana hung zi na suwan.","親友們清掃馬路、清除牛糞和狗屎。"
"tu pakavulayaw tu patraran tu tingtingay tu 'ala'alaz. kara'upi'upiz za 'aputr tu puwa'aputr za kuwaravakan.","整理家裡的庭院、修剪籬笆樹、一起編花環，佩帶花環給親家。"
"sazekalran ta semasahar kanani na maretratrevung.","全部落的人歡欣地為這一對新人祝賀。"
"nu kasede'an i takesiyan mu, salrangan ta za ta 'ali'ali'an, mukuwa i zinanuman purikana. ta tilu'anay na hung zi marevurevu ta, maverelrarelrang ta, purevu ta zi metrum ta za vurasi.","每逢學校放假，和朋友一起到溪流旁牧牛，將牛綁好繫緊，和伙伴們摔角、追逐、取火烤地瓜。"
"trilraw na 'enay i zinanuman, mare'ari'ari ta mulrangulranguy.","溪水非常清澈，我們比賽游泳。"
"nu vetreker na hung mu, ta pa'away ziya za 'enay zi muruma' ta lra.","牛吃飽了，先讓牠喝足夠的水再回家。"
"tu vesvesay ta za vali zi salaw valiyan, payas ta matungatung lra.","微風吹拂涼快呀！睡蟲不知不覺地來了呢。"
"muvalivalis lra a kakuwayanan harem, mareka'inava ta inuwavaawan i punapunan zi salaw ta kalre'ayan.","時代在變，我們的生活越來越好，一切都非常方便。"
"mipalizing ta zi miotobay ta mukuwa i iyaiyan ziya.","到任何地方可以開車和騎機車。"
"aramawana, marekasaazu na masalralretrap na palizing lra na otobay lra, kemay i dawilr kinger ta za ngiw, ngiw, ngiw kema na ciyuhuce.","但是，車禍越來越多，老遠就聽到救護車的呼叫聲。"
"nu venariw ziya mu, mutratrepar na zenan, tu trakepalraw za vali na kawi, maputut na kali zi semelavaw na 'enay, tu usavakay za velenan na ruma', mulra'uz na vinaawan na haramhaman, tu viiyaw a sa'uv na kasiya,…salaw kakawukawud.","只要颱風過境，山崩、大樹倒、潰堤、河道堵塞、河水氾濫、家戶淹水、飼養的動物被流走、鐵皮屋被掀翻……實在恐怖啊！"
"marekasaema ta niruma'enan na kaazu i zekalr, sazu na pinarahanan na vekalan na ruma'. aramawana, amelri ta niruma'enan na kaazu.","住在部落的族人越來越少，部落裡蓋了很多新房子，卻不是族人在住。"
"marekalralringut ta kinazuwan na dare'. 'azi ta lra semasalem za 'aputr. nu ulra a kasangalan i zekalr mu, mukuwa ta i tokay tremima'a za 'aputr zi 'emupiz ta lra.","部落的住屋越來越窄，不再種花了！若逢親友的喜慶，只好到市區買花來編花環。"
"nu piya ta keravi mu, kazu ta i savak mena'u za tilibi, 'azi lra venavati za vativatiyan na ma'iza'izangan. 'azi lra semasenay za velretrenganan za senay na temu. mawili za nana'uwan za tilibi.","用過晚餐，就在屋內看電視，父母不再說故事，祖父母不再吟唱古謠，大家只顧看電視。"
"'azi ta lra makuwa i velelruwan purikana, uniyan ta za 'uma, 'azi ta lra venavaaw za hung.","不再有人去溪邊牧牛，沒有了田也不再養牛。"
"na 'enay i velelruwan mu, trimeru' zi mivali za 'angetrulr, kuwadakuda mulrangulranguy na lralrak?","溪流的水混濁還夾雜著臭味，要孩子們如何游泳呢？"
"man muvalis lra ta inuwavaawan i punapunan?","我們目前的環境為什麼是這樣呢？"
"tu tinuru za temuwamuwan? tu kinuwatreng za viruwa?","是祖先的叮嚀？是魔鬼的破壞？"
"tu vinuut za demaway? amelri, inta na 'azi lraman za ta kinazuwan awlra?","是創物者的怒吼嗎？還是，我們自己不珍惜居住的地方呢？"
"ta pakirungetray kemiyanger zi seme'era ta kanini na waywayan a.","讓我們深思並重視這個問題吧。"
"a aydan ziya inta na Pinuyumayan mu, ta isalem mu marekamelrimelri ulra a dawa, a kalumayan, a vurasi, a vu'ir zi uma'i, harem lra mu muvalivalis lra ta kakuwayanan, nanta niruma'enan mu semalem lra za kararuwa venaaw kanta savak kema, zi semalem lra za kiza。","過去卑南族部落的傳統農產品有小米、陸稻、薯、芋、樹豆等作物，隨著時代改變，人們開始改種較有經濟價值的農作物－釋迦。"
"izu na kiza mu kirepauwa kanta i Valangaw na dare' lra na wari, zi sa'ami mu maruwa ta kiyavuwa' za parepuwan, maruwa venaaw kanta i savak, semneng harem i Valangaw mu mingadan lra na kiza.","釋迦在台東生長的很好，而且一年可以收成兩次，經濟價值較高也可維持家裡生計。現在釋迦已經成為台東特有的農產品。"
"a ayadan ziya nu makuwa ta muzangiya kanta niruma'enan mu, nanta ma'iza'izangan tu paekanay ta za vurasi za dawa,","在以前我們到親戚家他們會以小米或地瓜做的食物來請我們吃，"
"nanta zinekalranan nu mukuwa puvuwa'a nu 'aremeng mu, masimesime' pakalikeliked zi, dika zi melavat na wari.","族人夜晚去授粉時大家相互開玩笑，時間很快就過去了。"
"ini na palakuwan kemay awatr palru harem 'azi murepureput, halra na salaw pinazangal za zekalr.","巴拉冠從古至今未曾間斷過，因為對部落而言非常重要珍貴。"
"kaniyam i Pinuyumayan ini na palakuwan salaw mipauwayan za eman nu kematay mu, nu iniyan ini na palakuwan nu kazu a rehelr, kazu a parahan i zekalr,","巴拉冠對卑南族而言的意義所在，就是如果沒有巴拉冠而遇到緊急事件、部落興建事宜、"
"kazu a mukuwatreng i tralun kainyan za trau mukuwa venaawa kana mukuwatreng na trau, kazu a vangavangan i zekalr maw na palakuwan na pazayazayar pareka'inavanava.","或是山野的緊急災難，將沒有人可以前往探望協助，部落若有急難事件事也是經由巴拉冠來商談及妥善處理。"
"na kaazu i palakuwan maw na ma'ina'inayan, 'azi muwasavak na vavayan munu kazu a kaahelran 'azi pakakurelrang na vavayan pavekas 'emalu kana kuwaaleng lra, nu demadawulr.","能進住巴拉冠的僅限男子，女性不能進入乃因遇有緊急事件時女性無法隨同奔跑抬動病患或通報信息。"
"na valalisen kazu i palakuwan 'azi mikakavang (miyakiping), 'azi muwaitras kana hung, 'azi semasenay, 'azi pamamelri, nu liked a sasa tu lrepitaw mapiya na valalisen,","青少年在巴拉冠時不穿上衣、不能騎牛、不准唱歌、不准犯錯，有一個人笑就責打全體，"
"nu kiretrevung za marama'izang kantaw na trau i dalan mungidiran kana dalan palavat za marama'izang, mena'u za mi pinazek na dawdawan, tu elakay za tu pinazek matez kanatu ruma' nizu na trau,","在路上要禮讓所遇到較年長的人先行通過，遇到背負重物的老人要取下所背物品送到他家，"
"nu 'aremeng merawung kana tawlriyulr, nu maruni na turukuk melrivak ma'ara'araw kana tawlriyulr, nu ulra na maruwa 'emaraw pudadalan kana tawlriyulr na valisen mu,","夜晚時要守護腰鈴，雞鳴時開始搶奪腰鈴，有青少年奪得腰鈴跑到路上才停止，"
"maziyazi lra zi mukasa mukuwa i salidan mengangara za 'idenan, nu muwaruma' mu mitawlriyulr na 'emaraw kana tawlriyulr muwayar inguwanguwayan kare'ina'inay mupalakuwan.","便一起前往等待日出處等到天明，回程時列隊由奪得腰鈴者持著腰鈴在排首威風的回到巴拉冠。"
"kemuda zi trematrakaw? 'alra na alengatr tu anger zi maratrang kikarun, kirekamelri za trau tu paelrangan.","竊盜的原因在於貪圖他人財物及懶於工作，行為與一般人有異。"
"tu kuret kana tremakaw mu ulra tu ngay kana vangsar na valray isavak; amanan na tremakaw, amanan na alengatr tu pinieman za trau, tu hung, za 'azin za eaman ziya, ini na tremakaw na trau mu a male'es kemata,","聖經對於竊盜有這樣的規定，不要偷竊，不要貪圖他人財產、牛隻、妻子及任何物品，偷竊的人就是小偷，"
"'azi kirewaazuwazuk za kazuwan na trau, makawang kana 'aremeremeng, tu anger isavak matemuy za kuwatreng, melingling kana wariwari zatu pinieman za trau kanatu tratrakawen ziya masalr.","他不願與眾人接近，只願行走於暗黑的道路，內心充滿邪惡，天天妄想一再的竊取他人財物。"
"a awatr ziya mu na tremakaw kana hung; nu tu kalrazamaw mu dadikusaw i lima pukpukaw urungaw i palakuwan kazu na ayawanan zi na kusiyu nantu niruma'enan karakaselruselruwaw izu na tremakaw,","古時候對於偷竊牛隻者，如果被抓則捆綁雙手以棍棒責打，帶往巴拉冠，部落領袖、鄰長及其家屬共同責罵偷竊者，"
"na tremakaw za turukuk na trau marapazangal tu pamelriyan, 'alra na turukuk 'azi ta kalre'ayan tremakaw,","偷竊雞隻者的罪惡反而更重，因為偷竊雞隻較不容易，"
"nu 'ema'evang ta kana turuku mu mararuni za malrazam na miturukuk na trau, maruwa tremakaw izu na trau mu maw na miinlrangan lra ziyanay zi malrazam za kuwadakudayan 'emvang kanizu na turukuk ziyanay,","抓雞時雞會鳴叫，主人立刻知道，能竊取雞隻者必定是慣竊，"
"tu'evangaw na kemani na trau mu, pinakirev pasavung melrepit, muimeng za sawariyan za 'ami.","因為他知道如何偷到雞隻，給予重懲並囚禁多年。"
"kuret kana trmakaw tu 'azin za trau mu, maresan inurung i palakuwan, pinazungazung pu'ivat i zekalr puruma'.","偷人妻者，帶往巴拉冠後讓其光著身子繞行部落回家。"
"a aydan ziya i Puyuma mu ulra a zazuwa a maruwadi, mukuwa tremakawa 'emesep za tu tevu za Raranges,","以前有一對卑南族的兄弟，偷跑進Raranges民族的甘蔗園裡偷吃甘蔗，"
"tu atrevungay kana Raranges mu mu'evang i waditaw na ma'inayan, zi tu imengaw za ma'izang za ruma' kana Raranges.","被Raranges人發現，當場抓到了弟弟。"
"i vawtaw na ma'inayan mu kemiyanger lra za demaway za 'uway kana tuwap, auwa ku venaawa kani wadilri na ma'inayan kema. miya' za saya wari paseki mukuwa kana zenan i sanasan, tu patrepayanay kana Raranges puvii na tuwap, mula'esi venaaw kani waditaw na ma'inayan.","而逃出來的哥哥為了救弟弟，想出以藤片製作一個大風箏，爬到對岸的富源山放風箏，成功地解救了弟弟。"
"kema marengay i waditaw na ma'inayan tu pa'iselay ku paekan za kaduresiresi za aekanan, zi nazu na maruwadi mu mukuwa miya'a kani temutaw na vavayan.","弟弟很不甘心地告訴哥哥，Raranges人都逼他吃噁心的東西。"
"i temuetaw na vavayan mu kemiyanger lra panguninan kanantu zekalr kana Raranges kema, nazu na maruwadi mu mukuwa lra temulre'aya pakaarekez kantu ruma' kani temutaw, 'aziya mutrerev kema,","於是就去找外祖母討論如何懲罰他們，外祖母說：「我們來讓他們的村莊地震吧！」，於是兄弟倆先將外祖母的房子周圍做好防震工作以免坍塌後，"
"nantu kinazuwan na puwarikanan kana hung i kani Ulivelivek mu ulra i kilauzan kana zenan i Ulivelivek, harem mu maw lra na maramingadangadan i Valangaw na nana'uwan uzazangiyan za dare',","初鹿牧場位於初鹿部落的東面山丘，現在是台東地區非常有名的觀光景點，"
"na kemay iyaiyan ziya na muwazangi na lavang meredek ziya i Valangaw mu, 'azi'a'azi melawang za wari mukuwa kana puwarikanan i Ulivelivek muzangiya mena'uwa za vulayan,","遊客只要到台東旅行，必定會安排到初鹿牧場欣賞牧場風光，"
"'emawu kana salaw imaran na susu na hung, semeneng meredek ziya kana katalaulepan na wari na muzazangi na lavang salaw za kazuwan.","暢飲美味的鮮奶，所以遇到假日遊客非常多。"
"a maw ziyan mu, ini na puwarikanan i Ulivelivek maw nintaw trungutrungulran padurina'an kemay awatr kana trau i Ulivelivek, a Dipung lra maw lra na sēhu na Dipung tu pa'iselay melak, temuwakasayan kikarukarun,","初鹿牧場這片土地原先是初鹿部落族人的傳統耕地，日據時代被日本政府強制徵收，成為會社土地，"
"i likuzan lra kana matengetengez mu maw lra na tu sēhu kana Mingkuk na kituluz, mutuwakasayan midare', na trau i Ulivelivek mukuwa lra kimazayara kana sēhu,","戰後由國民政府接收，成為國有土地，"
"kiyamiya kana sēhu za parevaveliyasan kanizu na padurina'an verey kana zekalr i Ulivelivek mu, 'azi muwai na sēhu pareveliyas.","初鹿族人曾經向政府抗爭，要求歸還傳統耕地，政府不願歸還。"
"na puwarikanan i Ulivelivek mudaway a Mingkuk enem pulu' zuwa 'ami, pakangaway mu maw na tociginko na demikes, harem mu tu padikesanay kana kosi,","初鹿牧場成立於民國六十二年，原先由土地銀行經營管理，現在則委託私人公司，"
"a maw ziya tu pusavakaw na kemay kana zuma na kanatal na 'inava tu susu na hung zi na tralun, semeneng mupana a pakamelri imaran zi 'inava tu susu kana hung,","成立之初引進外國優良乳牛及牧草，所以生產的鮮奶味道特別香濃，"
"kasaemayan na mupapana ziyanay, 'azi maruwaruwa tremima' za zuma na tiyam, semeneng nu maranger ta 'emawu mu palretreng mukuwa tremima'a.","因為產量很少，外面市場不容易買到，所以想喝就要專程去買。"
"saema na puwapana na susu zi, na kosi harem makakuret za parepakasayan kana zinekalranan na tematavur kana kiyasusuwan na hung, nantu susu na hung tu trima'anay kana puwarikanan i Ulivelivek, maw lra na kosi na pukasa demaway zi meniwan lra.","也因為產量很少，現在的公司與初鹿附近養殖乳牛的酪農合作，酪農生產的鮮奶賣給初鹿牧場，由牧場統一加工出售。"
"harem mu ulra na zinekalranan na tematavur za hung. salaw maulep na tematavur kana hung, nu sa'ami say za saya wariyan mu uniyan tu talaulepan,","現在也有族人養殖乳牛的。乳牛養殖是非常辛苦的工作，一年三百六十五天一天都不能休息，"
"halra na hung mu maekan ma'awu kana wawariwari, pasirepan tu susu, sasaputran za tu tra'i aidapan za puwahungan kana wariwari, ta tulre'ayaw venaaw mu, karuwa lra misusu kana imarang na susu.","因為乳牛每天要吃要喝，每天要擠奶，每天要清除牛糞整理牛舍，只有細心照料，才能生產出最鮮美的牛奶。"
"kana kurelrang muvalivalis za kakuwayanan, na trau lra mu, marekamianger lra za taranapawan kantu zazek za aekanan, zi markakazuwan lra na misaharan miya' za kaimaranan na aekanan kantu tinuirupan na Yuancumin.","由於時代的變遷，人們對於「養身之道」越來越重視與講究，對於追求原住民料理原汁原味的人越來越多。"
"nantu dinadaway na inaekan na Yuancumin mu, pureiturus kana haremanan tu kinasaharan za imaran zi inasalr ziya pakavulavulay temavu, meredek kana wanglu zi na menaniwan ziya mu, marekakazuwan lra na padang tremima', zi marekasaazu lra.","而原住民族為配合大眾口味及養身習慣，在傳統料理製作上也做調整來適應現代人的需求，除了將食材改良外，包裝也越來越精緻化，透過網路平台來行銷部落產業，訂購的數量有增加的趨勢。"
"na kaazu i zekalr ziya na dawdawan mu, marsahar kana tinareawatr tu vali, marayas patrepa kana kavangavangan zi nu kasaharan mu, temuirupan za tu ipakaimaran na marekamelrimelri na tinareawatr za aekanan.","在部落的耆老們，常藉以特別的日子為由，喜歡用傳統方式來料理出豐富多元可口的風味餐，諸如蒸煮地瓜、糯米飯糰、月桃粿、竹筒飯、小米等主食。"
"ulra na vurasi, kinaveras, inavuy, 'inalizi, zi na dawa ziya. nani na ta tuirupanan mu, maresazu na kemay tralun, ulra na sinaleman i zekalr na 'azi pinuwayan za puwatremel.","再則，所有菜餚素材幾乎取之於野外採集的也有部落栽植之有機農作物。"
"na miaalrak na vavayan i zekalr mu, nanta temuwamuwan ziya malrazam lra kumuda pakamiisi za susu, patalratalram zatu paaekanan, maw lra izu na inalri,","部落婦女生產時，老祖先便懂得為讓產婦增加乳汁來餵哺嬰兒，特別研究產婦特殊的食物，即小米鹹粥，"
"palru harem mawmau ini na inalri mu uniyan ziya za tiyam menaniwan, marekamelri kana zuma na dawa, nu piya ta mare'ani pa'unin mu, kasazuwan ziya tu vangavangan, patrapa ta ziya meringring, piya ta lra mu,","小米鹹粥可說是目前唯一未上市的傳統美食，它有別於一般的小米品種，小米經採收、日曬後，經過多層步驟處理才能做烘培，烘培過後的小米，"
"karuwa ta lra meringring za pakangulringulr za lramlram, puwa ta lra za 'enay pare'uri kana lramlram zi veras zi linungun demeru, nantu vali mu pasalaw za imaran i kani punapunan.","經麻油老薑爆香後，加入少許水份與白米、醃肉一起熬煮約一小時即大功告成，小米鹹粥特殊料理之風味餐，真可謂「人間美味」。"
"tu kiruwan za trungutrungulran za Pinuyumayan, kemay kana vavayan i zekalr mutrungulr za satraliyan satraliyan, zi tu nayunaw tu sayhuwan pinilimayan na salaw alremek a awatr ziya na temuwamuwan palru harem,","早期卑南族的傳統服飾，皆由部落婦女一代又一代的將先祖們的智慧及精湛的手藝延續至今，"
"pawnung kemay kana tu pinivalrayan na nile'utran kurena'u za salaw kana nirevawan tu ikatratrau zi nantu pinimudinganan za wayway nanta ika'alra'alra.","而且從她所繡的圖案可以看出她人生閱歷豐富。"
"marengay i imulri, “tu line'utran na muwaarak na tinutratrau mu mawu tu trungutrungulran pinakamelriyan kana Pinuyumayan nu melale'utr, tu kiruwan kana Pinuyumayan mu karuwa ta paresepad za temenun mele'utr, mele'utr zi pazeketr kana inuwan trema'i, kema ta kanini na mele'utr muvakar lra za tratrungulran kanini na kakuwayanan”.","祖母說：「所繡的人形舞蹈紋是卑南族特有的傳統繡法，我們卑南族人的傳統服大致可以分為織布繡、刺繡和貼布飾等方式，而刺繡仍然是最普遍的裝飾方法。」"
"nu melale'utr i imulri mu sahar paladiladi' kana zemiyar kana 'uze'uzem tu kuwarelrangan, zi tu pu'etrevay za mera'ara'atr, malulu', vulretri' zi tremangiya, tu parepauwauwayaw na marekamelrimelri tu pinivalrayan,","祖母在織布的過程中通常喜歡運用紅、黑為主色，再夾入，黃、綠、白、藍等不同顏色的緯線來構成各式各樣的圖紋，"
"nu melale'utr kana tu katring kana ma'inayan mu tu karayasaw kemani mele'utr.","尤其在男子開敞褲上的織法最為常見。"
"tu pinivalrayan nantu nilale'utr ni imulri, salaw merevaw, marekamelrimelri tu pinivalrayan kana walay, nu melale'utr kana 'uze'uzem na inuwan mu tu pavalivalisaw tu pinivalrayan,","祖母的刺繡，圖案也非常豐富，是以不同顏色的繡線於黑布上繡出千變萬化的圖紋，"
"na marakurena'una'u kana line'utran mu maw na maretrevutrevung maresa'asa'az nu mele'utr, zi na pinakalikaling, tinurik mele'utr vinalivalis tu ipu'aputr,","常見的繡法包括十字繡、鎖鍊繡與直線繡等，"
"tu sayhuwan melima kana Pinuyumayan pakazuma, pinaladiladi' tu ipuvalray mukuwa zatu kinasaharan kana melale'utr, na line'utran na hareman mu salaw kana maresaresan.","刺繡技法在整個卑南族而言，除了以色彩的個人喜好而繡，繡法幾乎都非常一致了。"
"na suru a pakangaway za pat lima 'ami kani zekalr mu, na rarumaruma' mena'u ta tu pinarahan, tu parahanay i trapingiran kana ruma',","穀倉在過去四、五十年前在部落裡是家家戶戶普遍常見的建築，就蓋在自家旁邊，"
"tu iparahan mu maw na vasikaw, mi turak za kawayan puran, na liveng mu tu inu'aw na dare' zi tu tevtevaw na daramiyan zi 'uriyanay kana dare', tu zeliyaw na liveng kanizu na dare', tu sa'uvay za lavun.","所用的建築材料，多以竹子，刺竹、檳榔樹幹為柱子，牆則以泥土和乾稻草攪和塗上，屋頂覆蓋上茅草。"
"na maramipaysu na trau tu parahanay za lēngga za kawara.","有錢一點的人家則用以紅磚灰瓦建造。"
"kikay na kiyalumay, pavaliyan, kangkang, diyapedip, kakara. na zuma na kakitekiteng marekamelrimelri, zi na 'a'evang kana vulraw 'a'ezang harang kakiyas na tavukulr vuevu zi kara'is, mena'u ta lra mu mavangavang ta lra.","大型農具則有脫穀機、風鼓機、牛犁、鐵耙……甚至，捕魚、抓蝦、毛蟹用的捕魚網、蝦蟹籠、簍子等……看了令人眼花撩亂，心雀躍不已。"
"kurelrang kana wari, kurelrang kananta sinaleman na ma'a'izang, penauwa za tavukulran za vulraw puwavuvuwan za harang, muvalivalis ta pinupana, maresan kana ra'emetr kikarun na trau, mavulavulas mukuwa kikaruna.","因著季節的變換，農作物的成長，及隨著捕魚、抓毛蟹的季節……，穀倉裡的用具也隨之出籠，像善盡職責的人一樣，一個個出勤工作。"
"harem lra na muwa'uma mu mikikay lra peniya, tu valisaw lra tu iwa'uma na kinaaydanan tu piniangeran,","現代農業的機械化，改變了以往族人怡然耕農的態度，"
"na velelruwan lra na zenan na matikezir lra, tu tuwa'umayaw peniya, tu kuwatrengaw tu kaazuwan wavaawan kana haramhaman, ta nina'uwan a aydan ziya ta kinatavele'an semiyaw na kakiyas, vulraw, 'a'ezang, rina', harang mu marekasaema,ulra na matrepu malremes lra.","山川大自然的濫墾濫伐，破壞了農閒時捕魚的農村樣貌。"
"harem i zekalr mu 'azi ta pakana'u lra kana sina'uvan za lavun na suru, halra na mutuwa'uma peniya ta kinazuwan, uniyan za tatevasan za lavun.","現代的鄉村部落再也找尋不到，那緊挨在各家屋子旁的茅草屋頂穀倉，因為田野都開闢為農田，無處割取茅草了。"
"nazu na ta kinatalrimayan a aydan ziya na kiyakarunan mu,","那些原先所依賴寄以厚望的農機器具，"
"kazu lra i kazu mu'udung, mirana' lra marametr mutrangtrang lra, merimek zi tivus ta rivasaw purevuwanay 'atelranay lra,","推積在倉庫裡，鏽蝕腐朽瓦解了，因雜亂占空間於是將之拆解焚燒丟棄了，"
"musama' kananta piniangeran lra, muvilin i panana'uwan kana awatranan panana'u za trau a eman na kiyakarunan a aydan ziya.","最後只能在回憶中模糊，或者存放在文物館裡僅存展示以往農具的功能。"
"kani Pinuyumayan na trakuvan zi na palakuwan mu, maw na pakituvangsaran kana valalisen, maw na panadanadaman zantu ma'inay na trau kana Pinuyumayan. tu ikatratrau na ma'inayan i Pinuyumayan mu, marekatelu tu pinakapazangal tu kakuwayanan.","卑南族的takuvan（少年會所）和palakuwan（成人會所），是舉行男子成年禮的地方，也是訓練卑南族勇士的場所。卑南族男子一生的成長有三個重要的過程。"
"na melrivak, muketrep misama' za zuwa telu tu 'ami mu kituvalisen, musavak i palakuwan, kurelrang za wayway za inulepunan,","第一、約在十二、三歲時，進入巴拉冠，參加集體生活，"
"kilrepit i tezek, pavekas, kimarevu,'uringtran, zi penana' za lutung za kemani kana 'azi melalehetr na panadanadaman, nani na valalisen na sasasasa maruwaya marukezang dalikedik tu zazek, miturus za kinuwarelrangan zi ra'emetr a ma'inay a trau.","接受擊臀、跑步、摔角、膽識訓練和射猴等嚴格的體能訓練，為的是要少年們各個成為體格強健、服從、守紀律又勇敢的人。"
"na pukazuwa, muketrep misama' za pitu iwa tu 'ami mu, kituvangsar lra kazu i palakuwan, pakarun lra za trepa kana valalisen, kurelrang kana marekamelrimelri na kahuwahuwan i zekalr zi na palalisiyan, mitrepa kipakarun kana ma'izangan,","第二、青少年到十七、八歲時，要入青年會所，派任服務，參加各類成人活動和祭儀，"
"demaulr paredek za seratr na kiyakarunan, paruwakezang za pakaulep 'azi kiyarengay kipanadam malrualru za dinadaway ini na anger.","擔任服侍長老、雜役、傳令等工作，強調刻苦耐勞、自動自發的學習精神。"
"na pukatelu, na vangsaran kituluz kana kimatengezan za lepun, kipatalram za 'azi alralrupe', kima'ari, kimarevu zi za 'a'iwayan pakatralutralunan, nadanadaman mutuwatrau,","第三、青年須接受戰鬥訓練及嚴厲的考驗，如不睡、競走、摔角及忍耐飢餓等訓練，"
"dadawayan za 'uma ziya za piyaemanan nu kiyakarun i ruma' nani na nadanadaman. na zuma mu, menadanadam pa'alrup, pentrir, demaway za vusur zi za valru', penanapana'.","另外同時學習謀生及狩獵的技能。"
"kurelrang mangayaw kurelrang za sa'ur i zekalr. parahan za ruma' venaaw za trau kana muelep za kuwatrengan. pakalranganay kanini na uri yavaawan i tralutralun, nu sayhu lra kanini na kakuwayanan mu, paturusay lra za mipurekalrawan mi'azin lra.","通過野外求生的嚴格考驗後才被准許交女朋友以及結婚。"
"na Pinuyumayan tu kakuwayanan i palakuwan za valalisen puludus lra kanini na nadandaman mu, musavak kazu i palakuwan kituluz kana 'azi melalehetr na patakesi zi na warekesan za lepun, ini na wayway.","卑南族少年在會所完成養成訓練，及進駐青年會所接受更嚴格的教育及團體的生活訓練。"
"pinaresenenganengan tu kadadawanan, na kituvangsar panadam kana valalisen, na maradawan panadam kana maralrakan, na mikakavung ulra tu kezang panadam kana marakitengan melrepit kana valalisan za iyaturusan za maradawan kana ma'a'izangan.","會所內年齡階級制度非常分明，大致分為四個階段，每一階段的晉升均須經過擊臀的儀式，尤其絕對要服從年齡階級。"
"puludusaw lra na kiyakarunan i 'uma, uniyan lra tu vangavangan mu, mare'ali'aliw za 'ali'ali'an za auwayan pentrira.","田裡的工作告一個段落，生活不忙了，於是互相邀約去捕獵。"
"penadang za tazaw, za petrir, za vulrawan, za veras, za iyam zi za lramlram, zi tu aurungan na zuma ziya. awlra, zuwaya, tuluwa wariyan, 'azi mu, saliyusan tu auwayan. mare'azi'azin miotobay masikasik mukuwa pentrira.","準備獵刀、捕鼠夾、鍋子、米、鹽巴、生薑……等，以及一些該帶的物品。行程也許是兩天、三天或是一星期，夫妻成對的騎機車出發去捕獵。"
"meredek za tu papetriran, na mainayan mu, mukuwa ziya melikapa za tu raretra'an kana petrir. tu iya'aw tu wakalr zi tu kerutr kana 'avutar.","到達目的地，男人前去觀察捕獵的地形和位置，並勘查田鼠的路線及洞穴。"
"na vavayan mu, mukuwa kikulanga i paliyuliyus. kikulang za metri, za ama', za kamusur, za 'alidengadeng.... zi merawak za tu katalaulepan. miya' za varasa' demaway za likezan daderuwan zi za vavi'asan za 'enay.","女人就近採摘野菜，採摘了龍葵、野萵苣、紫背草、山柚……等，並整理休息夜宿的地方，還用石頭搭起煮飯燒開水的簡易爐灶。"
"nu karawurawuv mu, mukuwa tema'eta'a za tu petrir na ma'inayan. kazu za tevutevu, za vurasirasi, za radis (zunzun), 'azi mu, za tralutralun.","傍晚，男人將捕鼠器放置在事先勘查的位置，放置在甘蔗園、地瓜園、花生園或草叢裡，之後就回到休息區。"
"nu piya tema'eta' tu petrir mu, mareveliyas za tu talraviyaw. parepuwan melilru za tu petrir. kararuwa za muketrep tuki zi za dadaman za semavalr za pata lruwatra tuki.","通常巡視捕鼠器至少兩次，一次約在晚上十時左右，另外是在翌日的清晨四時、五時。"
"nantu rawa mu, tu lrangisay ziya tu humulr kana 'avutar, zi tu pakunamunay semavesav.","若有獵物就帶回休息區，將牠們的毛烤燒再宰殺清洗乾淨。"
"tu truwakaw zi tu trapayaw na dadawanan. tu aurungan muruma', paniniyan za niruma'enan. na kakitengan na 'avutar zi tu iyavavak mu, tu pusiyaway zi tu uriyay za tu kinikulang. salaw aresasiyaw!","大隻的田鼠烤乾，預備帶回家與家人親友分享，小隻的田鼠切一切並和內臟一起煮湯，再加些摘採的野菜，味道特別鮮美。"
"mulitrung karatrekel za kutra zi karasenasenay', semiyaw za inevel, venavati za karapida za pintriran, zi tu ka'inavayan i likuzan lra zi semangalan,","大家圍在一起喝酒唱歌，喝鮮美的田鼠湯，談未來及分享快樂，"
"mazayazayar za eman ziya, maretavuwavuwas zatu sepelran, zatu aluzunan, masimesime' zi parekudakuda, malalup lra za tu ulepan mu'uma a kinadamanan.","互相傾吐煩憂並消除壓力，天馬行空的閒聊，大夥兒開懷大笑，互開玩笑捉弄。"
"zi mudaway lra ini na senay na “ki'avutara”.“tranguru' kana kulavaw, tranguru' kana kulavaw, nantu mayku kana sonciyosang. tu ungetr kana kulavaw, tu ungetr kana kulavaw, tu pikulimuaw kana 媽媽小姐.","因而即興創作了「捕獵樂」歌，歌詞是：「田鼠的頭，田鼠的頭，是村長的麥克風。田鼠的鼻屎，田鼠的鼻屎，是媽媽小姐們的粉脂。"
"tu ikur kana kulavaw, tu ikur kana kulavaw, tu pipuledaw kana miyapetan. tu luvitr kana kulavaw, tu luvitr kana kulavaw, nantu lrungpaw kana ma'a'izangan.","田鼠的尾巴，田鼠的尾巴，是準青年的扁擔。田鼠的皮，田鼠的皮，是老人家lrungpaw。"
"tu humulr kana kulavaw, tu humulr kana kulavaw, nantu ngisengis kani 楊麗花. tu ukak kana kulavaw, tu ukak kana kulavaw, tu tengeraw kana ma'a'izangan.”","田鼠的毛，田鼠的毛，給楊麗花當鬍鬚。田鼠的骨，田鼠的骨，給老人家燉來補身。」"
"na vangangesaran mu, demaway za senay za “pentrira”. a maw na parekakuda ini na senay.","年輕人也創作「打獵歌」，也是一首很有趣的歌曲。歌詞大意："
"“aliya, makuwa u i iyan? makuwa mi i Sanasan. kemudaya? kemudaya? makuwa mi penetrira. muetrie lra? 'azi ziya. muetrir lra a vulavulayan! padukeduki! na'una'uwi. ziya! muetrir lra a vulavulayan! ia...makuwa mi pentrira!","「朋友，上哪兒去？上綠島去。做啥？做啥？我們要去打獵。獵到了嗎？還沒，但獵到姑娘了呢！快快！瞧瞧！獵到姑娘了呢！呀－我們要去打獵。"
"pateka mi! pateka mi! pateka mi za vulavulayan. 'ilremes na vulavulayan! papetrikaw ku i dalan. ia...makuwa mi pentrira! makuwa mi pentrira! makuwa mi pentrira! Indonisia, Indonisia, Indonisia. ho-hai-yan ku ru kang ku ru kang. pa ra jo jo para pa pa.”","我們獵到了！我們獵到了！我們獵到姑娘了呢！姑娘生氣了！我當街被賞耳光。我們要去打獵！我們要去打獵！我們要去打獵！」"
"ini na vavinayan kana ta niruma'enan mu, ulra izu nu matratrepa ta zi venavina ta na ngai, zi maw nu pakalrazam ta za trau kana ta niruma'enan za maw i eman, malrazam ta za makaiman ta kemay iyan ta.","卑南族的稱謂有自己稱呼家人和介紹家人兩種的稱謂，並可以知道我們和親屬之間的關係是如何。"
"“i imulri na i 'atrengalran lra na ma'inayan / vavayan” kema ta pakalrazam za trau, “imu” kema ta venavina.","介紹他人認識時要說「我的高祖父 / 母」，當面稱呼時，則要說「高祖父 / 母」。"
"“i imulri na i tuzu lra na ma'inayan / vavayan” kema ta pakalrazam za trau, “imu” kema ta venavina.","介紹他人認識時要說「我的曾祖父 / 母」，當面稱呼時，則要說「曾祖父 / 母」。"
"“i imulri na ma'inayan / vavayan” kema ta pakalrazam za trau, “imu” kema ta venavina.","介紹他人認識時要說「我的祖父 / 母」，當面稱呼時，則要說「祖父 / 母」。"
"“i inani” kema ta pakalrazam za trau, “ina” kema ta venavina.","介紹他人認識時要說「我的媽媽」，當面稱呼時，則要說「母親」。"
"“i amalri na marama'izang kani amalri” kema ta pakalrazam za trau, “ama” kema ta venavina.","介紹他人認識時要說「比我爸爸年長的父輩」，當面稱呼時，則要說「伯父」。"
"“i amalri na maralrak kani amalri” kema ta pakalrazam za trau, “ama” kema ta venavina.","介紹他人認識時要說「比我爸爸年輕的父輩」，當面稱呼時，則要說「叔叔」。"
"“i amalri na marama'izang / maralrak kani inani” kema ta pakalrazam za trau, “ama” kema ta venavina.","介紹他人認識時要說「比我媽媽年長 / 年輕的父輩」，當面稱呼時，則要說「舅舅」。"
"“na marama'izang / maralrak na vavayan kani amalri” kema ta pakalrazam za trau, “ina” kema ta venavina.","介紹他人認識時要說「比我爸爸年長 / 年輕的母輩」，當面稱呼時，則要說「伯母 / 嬸嬸 / 姑姑」。"
"“na marama'izang / maralrak na vavayan kani inani” kema ta pakalrazam za trau, “ina” kema ta venavina.","介紹他人認識時要說「比我媽媽年長 / 年輕的母輩」，當面稱呼時，則要說「阿姨 / 舅媽」。"
"“i ivalri na ma'inayan / vavayan” kema ta pakalrazam za trau, “iva” kema ta venavina.","介紹他人認識時要說「我的哥哥 / 姊姊」，當面稱呼時，則要說「哥哥 / 姊姊」。"
"“i wadilri na ma'inayan / vavayan” kema ta pakalrazam za trau, “maralrak” kema ta venavina, nu 'azi mu venavina ta kantu ngadan.","介紹他人認識時要說「我的弟弟 / 妹妹」，當面稱呼時，則要說「弟弟 / 妹妹」，或直呼其名字。"
"“i ivalri na kinaraasa na kemay kani amalri / inani” kema ta pakalrazam za trau, “iva” kema ta venavina.","介紹他人認識時要說「我的堂（表）哥 / 姊」，當面稱呼時，則要說「堂（表）哥 / 姊」。"
"“i wadilri na kinaraasa na kemay kani amalri / inani” kema ta pakalrazam za trau, “maralrak” kema ta venavina, nu 'azi mu venavina ta kantu ngadan.","介紹他人認識時要說「我的堂（表）弟 / 妹」，當面稱呼時，則要說「堂（表）弟 / 妹」，或直呼其名字。"
"“tu alrak ni ivalri / wadilri na ma'inay / vavayan” kema ta pakalrazam za trau, zi venavina ta kantu ngadan.","介紹他人認識時要說「我的兄 / 弟 / 姊 / 妹的孩子」，當面稱呼時，則直呼其名字。"
"ini na pare'azi'azinan a demadaway na demaway mu sasa na ma'inayan zi sasa na vavayan 'aziya mutriyur i ruma' kema.","造物者所創造的婚姻制度是一夫一妻制，以免家庭紛擾。"
"a aydan ziya inta na Pinuyumayan mu musavak na ma'inayan kana vavayan, mena'u za ma'izang lra tu alrak na ma'inayan, nantu ma'iza'izangan mukuwa kana tu ruma' na vulavulayan kimazayazayara za para'azinan kana tu alrak.","以前卑南族的男性要入贅到女方，看到男子已經成年，他的家長就到女方家商談子女婚嫁的事宜。"
"na temuwamuwan ziya nu pare'a'azin kana tu alrak na vavayan na ma'inayan nintaw anger na ma'iza'izangan za pare'azin kana lralrak, iniyan za kakuwayanan za palimi' na lralrak za tu 'a'azin.","祖先們認為後代子孫的婚姻是由家長主張決定的，沒有由子女自行選擇對象的習俗。"
"nantu pinare'azin na demaway ziya na trau mu 'azi karuwa paruwaday na trau kema a ngai za temuwamuwan.","祖先們訓示說造物者所許配的，別人不可以讓他們分離。"
"tu pauwayan za pare'azin mu 'azi kamawan kana Mingkuk Payrang na vavayan maurung za paurung, zi na ma'inayan mu padang za pingkim,","我們婚姻習俗不像漢人或閩南人新娘要帶有嫁妝，男方要有聘金，"
"maremamawa maw na ma'inayan na maurung za kangkang zi za kakara, za hung, kakipa mukuwa musavaka kana vavayan,","反而是男子攜帶牛犁、鐵耙、耕牛、牛車入贅到女方家，"
"zuwa lra na Mingkuk na pairang mu muvalis lra na kakuwayanan kana pare'azinan.","到了漢人及閩南人來了之後，這樣的習俗才改變。"
"na palrivak kazu i Taiwan na 'alrayan mikakuwayanan za 'ema'alrup, kuretalrima za 'alrupan miwayway, maruwa kemirungetr venaaw za niruma'enan.","在台灣早先的原住民皆有狩獵的傳統文化，依賴狩獵生存，也能養活親友。"
"a awatr ziya nu penapetrir mataravusuvusur zi valru' zi putilu' kana haramhaman zi maruwa mirawa.","古時候的獵人依靠弓、箭及套索即可獵得獵物。"
"nu 'ema'alrup ta 'azi ta melalavat kanantu palruwan na pa'alrupan na zenan, nu melavat ta zi mukuwa ta pa'alrupa za tu 'alrup za trau, maresan za 'emaraw za tu pa'alrupan kana zuma na trau,","打獵時不可以超越自己獵場的界線，越界到他人獵場狩獵就像是搶奪他人獵場，"
"ziyanay zi kazu ta kananta pinarayasan pa'alrup, nu 'azi mu, tu kalrazamaw ta mu tu rawungaw ta zi tu tengezay ta kana mi'a'alrup, arusay nu milralrang ta zata wadiyan ta panadamaw kananta palruwan za palru i iyan.","所以還是要在自己的獵場狩獵，否則，擁有獵場者一旦得知會埋伏襲殺入侵者，甚至於有親友陪同時，一定要告之何處是獵場的界線。"
"nu mirawa ta zi muwaruma' ta lra, nu kiretrevung ta za trau i dalan za pasaseki mu malrazam za mirawa ta ziyanay zi, maziyazi ta ziya pulusuwaw nanta pinazek, kemeret tu 'alum i zakur pu'atrar kanizu na trau.","獵得獵物返家時，路上若遇到要上山的人，知道獵人有獵物，所以停下來將背負物品放下，並割下一塊靠近脊骨的肉送給對方分享。"
"i likuzan lra nu mukuwa intaw zi maretrevung ta i dalan mu tu kuwazuwaw ta veray pu'atrar za tu rawa.","之後對方在入山路上遇到我們也會同樣分享其獵物。"
"nu makuwa ta 'emalrupa melalavat ta kana tu 'alrup za trau zi mena'u ta za kazu mupetrir kana tu petrir a vavuy lra nu 'ura, marenem zi viyaw lra mu,","若去打獵通過他人獵場時，發現其獸夾獵獲山豬、山羌、水鹿或梅花鹿，"
"ta elakaw puruma' veray kana mipapetrir na trau mu, izu na mipapetrir tu verayay ta kana tu pa'a i likuzan za saya.","帶回給獸夾主人時，獸夾主人會割下獵物後腿送給背回獵物者。"
"nu mirawa ta inta mu ta kakeretaw 'ema'atrar panini kananta niruma'enan i zekalr zi puwazuk ta patrekel za zinekalranan, ini na kakuwayanan salaw 'inava vulay maw nanta tratrungulran,","獵人有獵物時，切割成塊分送給部落親友分享，邀請族人飲酒作樂，這樣的傳統習俗非常優美很値得傳承下去，"
"harem lra mu muramawan ta lra za nanta wayway 'azi ta lra pa'alrup ziyanay zi ini na vulay na kakuwayaynan mu mureput lra.","到了現在因為生活方式改變不再狩獵，分享獵物的傳統文化就此中斷。"
"rahan mu maw na mitrepa demikes kana palalisiyan. maw na muravak kana tinuayawan. harem ini na rahan mu, mutrungutrungulr kana ta kakuwayanan, kazu i zekalr mu, kinakawud kinaira za zinekalranan.","卑南語rahan意指「祭司」，祭司也是卑南族人的領袖之一，目前祭司依然延續著傳統在部落裡仍然受人尊重。"
"na 'amiyan na palalisiyan zi maw na palalisiyan ziya, maw na rahan na demikes.","歲時祭儀祭祀，或平時照料或祭祀時，都由祭司執行。"
"na zekalr ziya na Pinuyumayan mu, nu kazu a saya karuma'an mu kazu tu rahan a sasa.","卑南族的部落每一個以共同祖靈屋名稱的氏族，就有一個祭司。"
"a aydan ziya i Ulivelivek mu mikaruma'an za lruwatra zi mirahan za lralruwatr. nu kapalisiyan mu, maw nani na raharahan na demikes penalisi kana tu karuma'an.","初鹿部落以前有五個祖靈屋就有五個祭司，祭典時就由這些祭司負責祭祀各自的祖靈屋。"
"maw mu tu lralrakan temuwan uniyan na mutrungul muturahan, maw na ma'ulid ku za palisiyan ngangadiran, makawud ku za uwatehayan kema zi tu retra'anay na uwatrungulran za uwaturahanan.","但是這些祭司的子孫們並無人承襲擔任祭司的職務，理由皆為不懂祭祀祭儀，害怕祖靈詛咒懲罰而放棄了承襲祭司的職務。"
"ini na uturarahanan mu, mutrungutrungulr kana tu ma'iza'izangan na muturarahan.","祭司的身分取得是世襲的。"
"nu minatray i vawtaw mu maw i waditaw na demikes, nu minatray nazu na rahan na maruwadi mu, maw na tu alrak ni vawtaw na marema'iza'izang na ma'inayan demikes kana tu karuma'an.","方式是採「兄終弟及」及「長子繼位」的原則傳接，當同輩的兄弟人選皆過世時，祭司的職位便又回到「長兄、長子」的身上。"
"nazu na muturarahan nu uniyan za ludus za vulas mu, kipalimi' kana viruwa, nazu na muturahan na trurin lra na temuwamuwan mu, pakalrang kanizu kana kuwalengan zi maw na kemazu tu ipakalrazam za tu aiya'an za uturahanan.","除了這個原則，卑南族關於神靈的信仰中，還有一種「神擇」的概念，認為祭司也可由過世的祖先，透過生病或奇異徵兆的通靈經驗，被挑選產生。"
"nu uniyan za maruwa muturahan mu, maw lra na zinekalranan na miya' za parewaveli demikes kana tu kiyakarunan na rahan.","如果上述兩樣皆無法產生，則由部落推派代理執行祭儀的工作。"
"halra na iniyan za kemakezeng za palalisiyan nu katupaydiyan (karawakan) zi 'amiyan, muvalivalis kematay mu,","因為最後一個祭司並無人傳承，有好幾年收穫祭及年祭祭典沒有祭司帶領祭祀，"
"kuwatreng nu uniyan za mitrepa penalisi kana karuma'an kema zi mazayazayar tu pakarunay kana zinekalranan za kiyakarunan kana rahan, 'aziya mureput ta kakuwayanan kema.","雖然時代轉變了，認為如果無人負責祖靈屋的祭祀不是很好，才討論由族人委請擔任祭司的工作，以免傳統文化中斷。"
"pazangal tu kiyakarunan kana rahan, mitrepa za palalisiyan kimazazayaran kana temuwamuwan,","祭司的職責是非常珍貴重要的，他負責祭祀及與祖靈溝通，"
"nu uniyan za rahan mu kauniyan za penalisi kana karuma'an, zi nu ulra ta kahuwahuwan i zekalr mu, uniyan za karuwa kianun kana temuwamuwan za ka'inavayan.","沒有祭司就沒有人祭祀祖靈屋，遇有活動也無人可以向祖靈祝禱祈求平安順利。"
"rarengay ta kanini na pinarahan salaw maridawilr kana pinarahan a aydan ziya zi kana hareman.","談到建築，傳統與現代的建築物有很大的差異。"
"aziyu ziya nu pararahan ta za ruma' 'azi ta kalre'ayan za puwaturak puwaliveng sasa'uv, ames (amames) marametr ames mukuwatreng, marayas ta pavalis za sa'uv.","以往要蓋房子時柱子、牆壁及屋頂材料的取得並不容易，且很容易腐朽壞掉，常常要更換屋頂。"
"harem lra salaw ta kalre'ayan, nu ulra ziya ta pinadang a paysu pakarun ta kana sayhu parahan mu miruma' ta za vulay zi arekez.","現在則非常方便，只要準備房屋建築款項即可委託建築業者施工，就可以擁有美觀又堅固的房子。"
"na kukung ziya mu parahan za tu raruma' dinalapi' na ruma'; kemazu zi ilikuzan lra sazu ziyan nanta alakan (aelakan) za taturak a kawi mukuwa zata anger miya' za kararuwa miturak mipuwalrepus tu kawi na puran.","而以前蓋房子是用石板的，因此之後還有很多建築材料要取得，像是木頭柱子要到自己的構想找尋適合當柱子的木料及可以當橫樑的檳榔樹幹。"
"maw na kemani na pinarahan a awatr ziya nantu turak mu maw na kawi nantu liveng a vasikaw zi lavun.","所以以往的建築都是木頭柱子、竹牆及茅草屋頂的形式。"
"nu pararahan za ruma' pakangawayan za sa'ami padang za taturak za 'uway, miya' za arekez 'azi ames marametr tu 'elrus za kawi 'azi maayan, makatulun. makalruwatr saleman lra 'ami 'azi mararametr.","在蓋房子的前一年就要準備木柱及黃藤，尋找堅固實心不容易腐朽不會白蟻蛀掉的，三十、五十甚至一百年都不會腐朽的柱子。"
"nu kivasikaw ta mu kivasikaw ta nu vetriliyan kana uli'itr 'azi veresuken, 'azi tu 'udalri mu 'azi matupa'.","砍取竹子時選在冬季砍取成熟堅硬不會被蟲蛀的，沒有淋到雨水就不會腐壞。"
"penauwa lra tu taturak mu kivasikaw lra za kilauzan, zi puwauratr, puwalrepus (varat), pasurung.","柱子數量足夠之後才砍取竹子做為衍架及牆壁骨架。"
"marepadapadang lra peniya marengay lra kana ma'a'izangan i zekalr anamun patikezir kana turak, piya patikezir puuratr, purekez, pasurungay,","橫樑及柱子斜撐都準備妥當後才通知部落的成年人很快地立起柱子，完成後再裝設牆壁骨架、樑架及柱子斜撐，"
"'azi ta makaud za ngunin za mureve' nu ma'izang na variw. zi kemilauzan lra, sedesede'aw sayarawang sayarawang,","這樣就不怕地震震垮或強颱吹垮了，將屋內隔成一個一個區塊，"
"piya puvakur mu, marengay lra kana palakuwan na valalisen vangsaran patevas kana lavun, kazu i sa'uv na sayhu sema'uv na trau, kazu i dare' na lralrakan temavatavar kana lavun i itras.","完成桁架後，才通知巴拉冠的青少年及青年割取茅草，懂得鋪蓋茅草的在屋頂上，小孩則在地面往上拋擲茅草。"
"tu kiya'ezengan vinarevaran za vasikaw milre'ap za dinaway kana rengas na lre'ap, demaway za suru, 'emavuwan demaway za pazar, puwayay za palranglrangan kana dawa, ulra na miailangan paliyangkaw.","床鋪則用竹子鋪設，上面鋪有月桃梗編成的蓆子，建有糧倉，設有火灶及置物吊架，放置食物及烘烤小米，有的也有碾米土礱。"
"piya parahan mu muwazuk na dawdawan maresawur (semenay) kana tu pinarahanan.","搭建完成後老人會聚集為房屋建築歡唱。"
"zuwa lra na Dipung mudaway lra vanin a liveng zi misa'uv za kasiya zi kawara, ulra na zineli za dare' na liveng.","日據時期的建築才有木板牆壁，屋頂則是鐵皮或水泥瓦，也有的牆壁是泥土的。"
"na pinarahanan harem mu pinuuratran kana vatulrayaw paliyuliyus, na tu turak mu maw na vatulrayaw zinekezekan za sēminto, maruwa paritre'etre'elr palru za 101 tre'elr.","現在的建築則是全部以鋼筋混泥土興建，可以一層一層搭建到一〇一層了。"
"ulra a vativatiyan, a aydan ziya mu kazu a ayawan temuhus i 'uma za dawa, naven lra na dawa,","有這樣子的傳說故事，在古時候有一個頭目在田裡種了小米，已經長高了，"
"temuvang i Samilikan za awayan milrana kana dawa i 'uma, kazu mailran i Samilikan mu kiretrevung kanizu na viyaw a ma'inay zi payas marekasahar.","Samilikan就答應了田裡看顧小米的事，Samilikan在田裡看顧時就遇見了那隻雄鹿且馬上相互喜歡。"
"na ayawan mu 'azi lra mavangavang tu 'uma kana ulra tu alrak i Samilikan na mailran kana dawa, kamelriya malemu ziya musavak na viyaw i 'uma'uma nu ulra melalikap i Samilikan ziyamaw?","頭目因為有女兒Samilikan在看顧小米就不再擔心田裡的事，心想有Samilikan在巡視，那隻梅花鹿難道還敢進到田裡嗎？"
"zi mengangara lra za ra'aniyan kana dawa, aramawa na 'azi malrazam za marayas mukuwakuwa na viyaw makalrang kana dawa.","現在就等著小米收割了，但是他並不知道梅花鹿經常穿越小米田。"
"mukuwa na ayawan mena'uwa mu 'azi marekamelri, marekaiyaniyan na tinuhus, ini i Samilikan 'emalang kani temamataw zi masaki.","頭目到田裡一看和之前沒有不同，所種植的越來越少，Samilikan就固執的隱瞞與父親爭吵。"
"'azi lra kiseker i temamataw za 'ilremesan, puwazuk kana zinekalranan na miinelrangan malrazam za pa'alrupan, mukuwa i 'uma meraunga sa'esungan,","父親爭不過所以非常生氣，就召集有狩獵經驗的族人，夜晚到田裡埋伏，"
"a palri'esungan tinukavulayan salaw semenan na vulan mu mupatraran a kamelri vangsar a viyaw,","到了半夜月色又美又亮時出現了非常英挺的梅花鹿，"
"zi nantu su'ang mu sin'uazan za 'azi ziyan mena'u nazu kanini na sinevsev na zana'.","且在鹿角上掛滿了那些人從未見過的琉璃珠項鍊。"
"izu na viyaw mu 'azi milingaw kana ulra a trau, payas mukuwa mudalrepa kana tu kinasahar kani Samilikan.","那隻梅花鹿並不理會有其他人，馬上前往接近它所喜愛的Samilikan。"
"mena'u na ayawan mu payas semekung pakunamun kana viyaw, tu patrepayay penana' i taharang na viyaw zi kuretapelra' minatray.","頭目看見後馬上拉弓立即射向梅花鹿，射中胸膛梅花鹿就倒下死了。"
"kemay kanizu lra sipeleng tu anger ni Samilikan, 'azi lra maekan ma'au, muvalis lra tu kakuwayanan,","事件之後Samilikan心情低落，不吃不喝，整個人也變了，"
"kazu a sayawari i Samilikan kiyami kani tamamataw za maranger mena'u kanizu na viyaw tu su'ang, zi tu raretra'anay i dadare' patrepa kana titing,","有一天Samilikan就向他父親要求再看一次那梅花鹿的鹿角，並將鹿角放在正對屋簷的地上，"
"i Samilikan mu paseki kana sa'usa'uv zi paanun mukuwa kana tiyangetingan zi piyalusu menekun, penauwa hemelrepa kana tu su'ang na viyaw zi tu tapesukay tu tahareng ni Samilikan.","Samilikan就爬到屋頂往下從屋簷跳下去，鹿角正好刺中俯身跳下的Samilikan。"
"mazakezak lra i temamataw zi na kazu ziya i kazu na niruma'enan, payas marulrazam i temamataw za maw na kemazu awlra kema, zi pavekas musavak mukuwa venasuka kantu travak ni Samilikan mu,","他的父親及在場的族人非常著急慌張，他父親隨即知道事情緣由，跑進屋內翻出Samilikan的衣櫃，"
"mena'u lra za matemuy na sinevsev na zana' i travak, zi kamaresanan kana tu sinu'uzan i su'ang kana viyaw,","就看到滿櫃的項鍊，且和梅花鹿角上所掛的一模一樣，"
"zi kuwatreng lra tu anger ni temamataw, kemuda zi 'azi merengay pakalrazam za tu piniangeran kainku ini na alrak awa kema.","父親的心情很難過，心想為何這個孩子不將心事告訴他。"
"aziyu ziya inta na Pinuyumayan na temaramaw mu salaw kana mukalrazam, kazuwan na vavayan na maranger menadanadam mututemararamaw.","早期卑南族的傳統巫術很盛行，不少女性習巫。"
"maw mu na ututemararamaw mu, ulra tu iyaturusan kakalrangan, pakangaway i tainataw na temaramaw mu salaw pazangal tu kinayanan i zekalr.","巫師有他傳習的過程，在早期巫師也有一定的社會地位。"
"na temaramaw nantu kiniyakarunan penalisi salaw kana alaway,","女巫施作範圍很廣，"
"nantu pinakasazu penalisi mu maw na puwatremel kana mikuwalengan zi maw na puwaelak kana kuwatrengan na viruwa zi maw na kianun kana tu paka'inanavayan kana trau, zi maruwa penalisi puwalrang miya' kana malremes tu eman ziya,","主要是為人治病、驅邪和祈福，也要幫族人協尋失物，"
"kemawan kana malremes tu hung mu maruwa miya'. kitinavavawan kana lralrak na mazakezak zi uniyan za tinavawan.","像是找尋走失的牛隻，還要為小孩收驚招魂等。"
"harem mu na zazekazekalr ulra ziya na mutrungulr kana temaramaw, temaramaw kana mikuwalengan,","現在各部落還有傳統的巫師，"
"puaelak kana kuwatrengan na viruwa na iturus kanintaw. nu lralrivuwan ta mu zuwa lemapusa kana lralrivuwan. mukuwa puzazangiya kana minatray kana tu inu'uma'umayan, demuru zi kare'alri. nu piya penalisi mu muruma', lemapus lra i ruma'.","為族人治病、驅邪及執行生命禮俗。"
"na Pinuyumayan na temaramaw mu kazuwan, na 'inanavayan nu penalisi mu penalisi kana kuwalengan na trau paka'inava, na kuwatrengan mu, penalisi pakakuwaatreng kana trau.","卑南族的巫術又分為白巫術與黑巫術，白巫術專門替人治病，黑巫術則施咒害人。"
"na temaramaw mu marekazuwan na 'inanavayan, puwaelak kana waelepan kana kakuwatrengan, nazu na kuwatrengan na temaramaw mu, 'azi penalalisi elra.","巫術多為利人，目的是消災去禍，害人的的黑巫術較少施用。"
"aziyu ziya mu, uniyan za ising, nu kuwaleng ta nu nana ta mu, miya' ta kana temaramaw tu taramaway ta, nu kitaramaw ta lra zi pakutatena' ta anger mu, ta kuwalengan zi ta nanayan mu,","以前醫療不發達，只有靠巫師的作法來治療病痛。只要病人有信心，"
"temaranapaw ta kananta aekanan 'azi ta maekan kana vaaw na 'azi ziya dineru na eman ziya mu nanta kuwalengan ta nanayan mu ka'iyanava lra.","注意保健也自然就好起來。"
"a aziyu ziya mu iniyan za kali kemezeng kana zanum puzanum za 'uma esan, kiretrevung za 'amenin tatelraw sawariyan na wari mu,","在過去沒有水利設施灌溉的農田，遇到長期持續乾旱的日子時，"
"minanatray na inu'uma. 'alra (halra) na saema na zanum zi minanatray na isalem.","農作物會因缺水而枯死。"
"na tariya'udalran mazayazayar na ma'a'izangan i zekalr, kemuret za ka'iyanava na wari, na zinekalranan padang mimaeman kana awatranan na kiruwan penazek zatu tariya'udalr kana vatukun, zi teruterusan,","有關祈雨的祭儀活動由部落長老商議，並選定適當日子，族人盛裝並揹著祈雨時必備的竹筒及竹製水槍，"
"mianger za kiyalrimayan kana temuwamuwan za lrayuwan i anger, za semungal kana demaway na viruwa i itras, muwazuk i palakuwan.","大家都懷著一顆對祖先感恩，對天恭敬的心，於部落巴拉冠前聚集。"
"maw na rahan mukasa kana avukulr kazu kana karuma'an i ngawayan kianun penalisi kiya'ulas, kiyami kana lingatr zi kana lu'em na temuwamuwan,","由祭司率同巫師首領在祖靈屋前祈禱祭祀及淨身，向上天及祖靈祈禱，"
"piya na rahan na avukulr miinurung kana tawlriyulr, kemezeng kana zinekalranan,","之後由祭司及巫師首領攜著鐵鈴，"
"muwayar 'emuy'uy makadalan hemilrehilre masikasik mungawayan mukuwa kana mizanum midanaw, meredek kana midanaw na mizanum,","率領族人列隊沿路呼喊以輕快的步伐前往河邊、湖邊，"
"na rahan zi na avukulr penalisi ziya i kazu kana zanum, semilrev mavak kana tu taterus zi temerus piyaitras 'emuy'uy pakirev marengay, 'uda'udalr 'uda'udalr,","抵達河邊、湖邊後祭司及巫師首領再次向河水祭祀，拿起竹製水槍裝滿水朝天空噴水並大聲喊叫「下雨吧！下雨吧！」，"
"kema marengay na kemakezeng temehateha, mitaterusan na zinekalranan ma'inayan vavayan, vangsaran vulavulayan, matapesipesi' mapiya marepakalrawalrawa matapesipesi' kana zanum iniyan za 'azi mutangerus tu zazek.","帶領者帶領大家不斷呼喊祈求，族人無分男女老幼都拿著竹製水槍大家相互拚命的潑水，每個人都全身濕透。"
"mena'u za 'aremeng na lingatr za kutrem uri 'a'udalr nu kema zi, 'araremeng lra, maruwa lra nu kema na rahan zi na avukulr mu, muwayar lra hemilrehilr muraruma'.","看到天空烏雲密布變暗即將下雨時，祭司及巫師首領說天黑了夠了時，族人再列隊緩步回家。"
"ini na tariya'udalran, patrepa za sawariyan 'azi ma'udalr sa'ami zuwa'ami,","祈雨的祭祀活動，是遇到長久甚至一年兩年乾旱不下雨，"
"mavangavang na muwa'uma kana tu isalem zi iniyan za 'a'awan za zanum mu marenagy na rahan puwazuk kana ma'a'izangan mazayazayar temari'udalr, marepakuwakuwa za tariya'udalran.","農人非常著急煩惱所種作物及無水可喝時，祭司就會召集族中長者商討祈雨事宜，大家競相祈雨。"
"ini na tariya'udalran, musavak kani Taiwan na Mingkuk kemirakaz a 1949 'ami mu maziyazi kana temariya'udalr, palru harem 'azi lra temariya'udalr,","祈雨的祭祀活動，一九四九年政府播遷來台之後就停止了祈雨的祭祀活動，一直到近幾年都沒有舉行祈雨儀式，"
"meredek lra kana 1993 'ami muvasuk lra ini na tariya'udalran za inukasayan muwazuk na Pinuyumayan,","到了一九九三年卑南族人開始辦理聯合年祭之後才又回復祈雨的活動，"
"ini na kemani kana pazangal na kakuwayanan kamelriya ta 'atrelranay? ta tralitraliyaw ini na kakuwayanan patarivelretreng.","這個珍貴的傳統習俗怎麼可以遺棄呢？應該承襲這傳統習俗直到永遠。"
"na Pinuyumayan na trau mu kazuwan na mukuwa musavaka kana vavayan, zi muravak kana vavayan tu niruma'enan, kamawan kana Payrang na mukuwa musavaka.","傳統上，卑南族人盛行招贅婚，男到女家，成為妻子氏族的成員之一，類似漢人之入贅，但其實不同。"
"maw mu 'azi maresan tu ikakuda, nu ma'inayan ta,","生男為別人家出力，"
"mukuwa ta kana zuma na trau pupatraran ta za ta kezang, mukuwa kemirungetra temulre'ay mena'u kana zuma na trau mu, maruwa ta puitras za ta ikatratrau.","照顧別人家是可以自傲的。"
"nu maranger ta para'azin kana lralrak mu, miya' ta nu vetriliyan nu 'azi kavangavangan i 'uma kamawan nu muwaludus lra na 'amiyan nu muketrep misama' za saya na vulan zi meredek kana pakavekal kana 'amiyan nu kazazuwa vulan.","傳統的婚期一般安排在十一月至隔年二月間冬季農閒時期。"
"nu uri paveray pakangaway za muketrep wariyan na ma'inayan mu demawulr kanantu wadadiyan na ma'ina'inayan salrangalrangan makutr kanizu na paurung na eman ziya mukuwa kana vavayan.","在婚期前十天，男家邀集男性親屬一同搬送聘禮至女家。"
"tu aurungan mu saya na hung, tu 'uma, zi puran a muketrep pungulran, zi tu palizing sasaya, zi maw tu kiyakarun i 'uma, deruwan a saya maw na tu petrir.","包括牛一頭、土地一塊、檳榔一大束、牛車一台、鐵犁一把、鐵鍋一口及獵具……等。"
"pakalikuzan za muketrep wariyan mu, na vavayan mu padang za tu parevelaliyas na kutra na 'avay.","十天後，女方家預備好答禮酒、糕。"
"maw na tu niruma'enan na vavayan na auwa mateza kanantu ruma' na ma'inayan zi nintaw pinalakuwanan auwa kitrevunga. zi maw na ma'inayan na kiyatrevung.","由女方家族送往男家及新郎所屬的聚會所以迎親。"
"nu piya tremekel mu, tu pilralrangaw matez na ma'inayan mukuwa kana tu ruma' na vavayan.","由男家招待飲酒後，一起伴送新郎至女家，在女家宴飲。"
"muwazuk lra kana vavayan mekan tremekel meredek kana alusu na 'unin, na kemay kana ma'inayan na kemay kana vavayan na vangsaran zi na vulavulayan ziya mu, pureha lra muwarak meredek za palri'esungan.","至傍晚，兩家族男女青年開始婚禮舞蹈，直至深夜。"
"a azu kana 'aremeng mu, 'azi iyulray kana vavayan zi mareveliyas i palakuwan kazuwa,","當晚新郎仍回聚會所住宿，"
"tu kazazuwa 'esungan mu, maw lra izu na pare'azin kanazu na kemezeng mukuwa kana vavayan, zi iyulray lra izu na pinaveray na ma'inayan kana vavayan,","次晚始由媒人陪伴新郎至女家，是夜開始在女家住宿，"
"izu na pare'azin mu, mukuwa penalisiya kanantu temuwamuwan na vavayan merengay za pinaretrevung lra nania kema, inia na paveray mu puludus lra.","媒人至女家時，對女家祖先行祭告禮，至此婚禮遂告完成。"
"nu ulra ta niruma'enan kiruwaday i punapunan nu piya ta melingez zi nu parekipiya kana palalisiyan mu, karuwa lra kipuwazangi nazu na lralrivuwan.","若我們有親友離開人世間，結束了喪禮和祭儀之後，喪家就可以被邀請拜訪親友。"
"tu pauwayanan za puwazangi kana lralrivuwan mu, merarengay kanizu na trurin lra kana tu inuwauwayan mu tu puzazangiyaw nantu niruma'enan nazu na lralrivuwan. nazu na tu inuwauwayan mu tu daulraw lra nazu na lralrivuwan pazuwa puwazangiya.","撫慰喪家的道理是說邀請死者的家屬親友到死者常去的親友家拜訪親友。"
"nu meredek kana tu auwayan muwazangiya nazu na zinuwayan muzangi mu kazu i sulrasulray padang za kutra tu piyadare'aw na zuwa muwazangi zi musavak zi kemesis trematrangis.","到了親友的家以後，親友們會在門口向地上滴下幾滴酒，死者的家屬親友才進入屋內大聲哭泣。"
"na miruma' mu tu puayaraw na aekanan na takilr zi aruwa lra zi alamu mulitrulitrunga ta kare'alri kema zi kararuwa mu lra zuwa kani muwazangiya,","主人家擺置食物酒杯一起圍坐用餐並告訴喪家親友以後就可以來訪了，"
"nu 'azi demaulr mu maira ta mukuwa muwazangiya.","如果沒有受邀是不好意思隨意探訪親友的。"
"nu 'ali'an lra, nu wadadiyan lra, nu ulra ziya na demaulr mu mukuwa muwazangiya.","無論是友人或親戚，只要有人邀請就可以去探訪親友接受撫慰。"
"nu mukuwa muwazangiya 'azi sawawariyan kemayan, nu sawariyan ta zazu mu kamawan ta za ma'ulid za kakuwayanan.","探訪親友時不會停留很久，如果待太久很像是不懂禮貌。"
"kemazu nanta kakuwayanan nata ikakuda.","我們卑南族有這樣子的習俗。"
"inta na lralrivuwan mu sadeku lra ta anger zi kararuwa ta lra mukuwa muwazangiya kanazu.","使喪家內心非常溫暖而且之後就可以探訪其他的親友了。"
"i Patakiw nu mekan mu kakawukawud, salaw kana sazu. nu kasavelawan mu temariyakawud venavusus za trau. “muwavatri' a ruma'! muwavatri' a ruma'!” kema,","Patakiw的食量非常驚人，肚子餓的發慌時還會驚嚇欺騙，大喊「失火了！失火了！」"
"nu mukuwa 'emuvuta mapiya kana apuy mu, i intaw semulikuz, tu paretelunay puudung tu 'avay za trau,","趁著大家去救火時，他回頭三兩口就把他人做的糯米糕吞進嘴裡，"
"na zinekalranan salaw mavangavang nana i tranguru' kanintaw.","族人都對他非常厭煩及頭痛。"
"tu angeraw za trau treme'tre' kana ketrivi na kawi, maranger pinatray kaintaw. aramawana ma'izang tu kezang ni Patakiw, maresan za hung.","有人就設法用大樹幹壓死他，但是Patakiw力大如牛。"
"tu sangalraw na kawi zi tu puruma'aw, pana'una'u kana zinekalranan tu kezang.","還把樹幹扛回家，向族人展現他的力量。"
"a maw ziya, i Sanasan zi i Taiwan mu maridalrep, kazu a saya kayakay dinaway za vasikaw, maruwa ta kemakawang mukuwa.","在早先，綠島與台灣非常接近，兩地之間有一竹橋連接，可以用走路過去。"
"a pa'a'alrup mu tu patrelikulikuwanay maresenenganengan. tu trakaway penusar i Patakiw mareveliyas i Taiwan zi tu rivasaw na kayakay.","在打獵時大夥三拐兩拐繞來繞去就分散了，且棄Patakiw一人偷偷的返回台灣，並且將竹橋拆掉。"
"na zinekalranan mu 'inava lra tu anger kana uniyan lra i Patakiw i zekalr kema.","族人們的心情變得很好因為Patakiw不在部落。"
"i Patakiw kazu i Sanasan muliyuliyus i lratar miyamiya' kana tu lralrang mu 'azi pakaiya' zi marulrazam za tu pusaray mapiya, man tu kuwaniyaw ku awa kema.","Patakiw在綠島的岸邊繞來繞去找尋他的同伴始終找不到，才知道大夥已經逃回去了，心想他們為何如此對待他。"
"maw na kemazu ziyamaw, na kayakay mu uniyan lra zi 'azi lra pakauruma' zi, 'ilremes maulep zi savelaw i Patakiw, kemayan lra i rakaz za kawi zi alrupe'.","不但如此，橋斷了回不了家，Patakiw又氣又累又餓，坐在樹下睡著了。"
"matiya' za ulra a ma'izang a vulraw venavina kantaw, “Patakiw-wa! Patakiw-wa! i Zarungaw ku kana 'a'ami'ami alamu i ngidiran kana lrevek zi paekanay ku za 'avay, kanuwa pazekaw muruma'!”","他夢見有條大魚在呼喚他，「Patakiw啊！Patakiw啊！我是Zarungaw，你每年到海邊來餵我吃糯米糕，我就將你揹回家！」"
"masenkin za tu kinalrupe'an ni Patakiw mu, mena'u za kazu i ngidiran kana lrevek temiya'uti'ung a ma'izang a vulraw.","Patakiw從睡夢中醒過來，就看見海岸邊有隻大魚在向他點頭。"
"meredek kana uwasavakan i Hinangki, temuru na vulraw kani Patakiw, “piangeru ikalalupi ku nirengay, nu sa'ami mu alamu paekan i lrevek parasan, sunanay ku za 'avay, nu patavang u zi venariw venalenan ziya mu, 'azi penauwa nu ipaekan.”","到了卑南溪口，大魚再次囑託Patakiw：「不要忘記我交代的話，每年到海邊來餵我，獻給我糯米糕，若獻祭後還有颱風洪水，就表示獻祭不夠誠意。」"
"i Patakiw mu muvalis 'inava lra tu kakuwayanan, zi kana 'ami ziya mukuwa patavanga i lrevek ngidiran,","Patakiw從此行為像變了一個人似的，且每年都到海邊獻祭，"
"na zinekalranan mu kurelrang kani Patakiw patavang, mutrungulr meredek harem lra ini na palalisiyan i Puyuma.","而族人也跟隨Patakiw一起獻祭，這祭儀也就在南王部落傳承到現在。"
"na pa'ira'iraw mu iniyam na zekalr i Pinuyumayan naniyam 'amiyan mu naniyam sasenay kana ma'inayan.","所謂pa’ira’iraw的古謠是卑南族部落在年祭時男子所吟唱的歌謠。"
"na pa'ira'iraw na zazekazekalr 'azi maresaresan, maw mu nantu pauwayan 'azi marekamelri za adawilr.","各部落的古謠並不相同，但是意義上差異相距不遠。"
"na pa'ira'iraw marekazuwa, na saya mu maw nu kazu i tralun temateha na ma'a'izangan 'emiraw na vangsaran zi na mikakavung,","古謠分為兩種，其一是大獵祭在野外時由長者領唱，青年及成人合聲，"
"na saya mu maw nu trematruwalr ta kana 'azi 'iyanavayan, ini na 'azi 'iyanavayan na kinakuwa mu maw na minatray tu trau i ruma' nu muruma' kemay tralun mukuwa tremuwalra venakvaka na kemay palakuwan.","另一則是為不幸者開啟去除穢氣，所謂不幸者是指家中有人過世的，巴拉冠的人員從野地返回後前往去除穢氣。"
"na kemakezeng semenay mu temateha kema ta pungadangadan zatu kinitralunan, zi semenay kana tu inuwayan na ma'inayan 'emalrupa na ngadan na zenan, palru kana pinisapsapan talraviyaw i tralun.","帶領吟唱者稱之為temateha，將其在山野情形編填歌詞，吟唱男子前往狩獵的地名山名。"
"na senay nu mukuwa tremuwalra mu venasivas venakvak kema ta, semenay temara nu temaramaw puwaelak zatu 'angesisan kuwatrengan, venanvan melapus za lrehiyan, inutehayan.","前往去除穢氣所吟唱的古謠則稱為venasivas，吟唱表示施法除去汙穢壞事，驅除解脫煞氣。"
"nu pa'ira'iraw ta kana 'azi 'iyanavayan mu, kana kinitralunan na 'amiyan kana vetrelan, trungulraw traliyaw kakuwayanan za awatranan velretrenganan, kanini na vekalan na 'ami kiyami za ka'iyanavayan i zekalr i ruma'.","在年關獵祭時為不幸者吟唱古謠，是傳承自古代的傳統，並在新的一年為部落家庭祈求幸運吉祥。"
"senay nu trematruwalr, “kanini na kinitralunan na 'amiyan, vanvanay ziyan vakevakay ziya paka'inava lra pakavulay lra, mulapusa lra za are'etran za kuwatrengan”, kema tu pungadan.","除喪歌謠的大意為：「在這獵祭年節，為其除喪解脫使其完美，並解除憂難不幸。」"
"talikuzakuzan na sasenay mu maw nu muwaarak lra i palakuwan kemani tu ipungadan.","最後吟唱的古謠是在巴拉冠傳統舞會。"
"“unkunan lra ini na 'amiyan semungal za demaway za temuwamuwan, trungulraw ta kakuwayanan na vulay, mulapusa ta za kalramalramanan, vulay a inuayaran za vulavulayan vangsaran.”","歌謠的大意為：「為新年跳吧，敬謝上蒼祖靈，傳承優美傳統習俗，讓我們解除貧困憂苦，跳舞的男女青年很美麗。」"
"kasazuwan tu pinungadanan kana pa'ira'irawan, pinupana a pipidaya.","所吟唱的歌詞非常多，在此僅列舉數首。"
"ini na sizung na kinakuwa mu, tu pinakapazangal za ma'inayan i Ulivelivek zi i Tamalrakaw a awatr ziya.","在古時候sizung對初鹿和泰安部落的男人來說是非常珍貴被重視的。"
"a sizung mu kazuwan na trau 'azi malrazam za tu kakudayan pauwayan. ulra na maw nu kimatatengez ta za 'alra,","但是有很多人並不明瞭sizung的意義，有人以為sizung是與敵人作戰時，"
"mitazaw ta i lima i saynin zi na saya na lima mu midinikes ta za tatala' 'aziya ta mavuli' kema, izu na tatala' mu maw na sizung kema. na kemani na vati mu amelri tu pauwayan kana sizung.","一手持刀另一手持阻擋敵人武器以免受傷的器具，那個器具就是「盾牌」，這樣的說法都不是sizung真正的意義用途。"
"tu vitivatiyan za sizung mu, ulra ta ma'izangan i Ulivelivek i Senayan kemani tu tinililran,","關於sizung的傳說，初鹿部落有一位長者名叫Senayan，她曾寫了有關sizung的傳說："
"“a awatr ziya mu salaw semalipez za tu sayhuwan za tu ikakerevatr, maw mu tu patelraulrausay mena'una'u manadam mapiya za tu ikakuda.","「古時候的人都非常保守謙虛的隱藏自己的智慧和能力，但是長者們都會暗地觀察且清楚的掌握那些青年們的所作所為。"
"zi kanizu na 'ami mu, kazu a mingadan kani Salrevaw kerevatr zi halamham a trau.","在那一年，有一位名叫Salrevaw的青年強壯且動作敏捷。"
"kurelrang muzenan mangayawa, musavakan i zenan mu maw intaw na kiya'ulu za tranguru'.","他跟隨著眾人出草，入山後就屬他一人獵獲敵首。"
"muruma' mu penalisi, kalrayakayanan i apuapuy paliyus.","回部落舉行祭祀後眾人圍坐在營火四周。"
"ina sasa mu (izu i Salrevaw), mahelr lra za kipuwaitrasan tu ngadan, tu dikesay nantu kinayanan na lipad zi po...po kema menekunekun.","這時有那麼一個人（即Salrevaw）內心急著想要被讚揚，突然間他抓住板凳板凳，口中發出po……po之聲跳了起來。"
"lralra! mena'u na trau kemuda kema zi marepali'atr, payas kazu a ngai ni na rahan, maw nanta ma'inay kanini na 'ami kema marengay zi kemay kanizu lra demaway za sizung,","怎麼啦！眾人睜大雙眼想知道發生甚麼事，就在這時，祭司馬上發言說，這位就是我們今年的英雄。從那時起就製作這sizung，"
"zi nu 'amiyan palrawus muwarak mu, na may'alra marevulavulas semizung. na kerevatr mu maruwa paliyus, tu patra'tra'ay puitras za tu ngadan”.","在每年跨年通宵舞會時，讓那些曾獵獲敵首者手持sizung跳舞，體力好的人若能跳完一圈，大家鼓掌贊揚他。」"
"a sizung mu dinaway za kawi za vanin, tinutrawtrawan za mudingan. i likuzan kana vanin mu midadikesan, tinilu'an za zuwaya za tawlriyulr.","sizung是（圓弧狀）原木木板製作的，板面畫有人頭圖案，板後裝有手把，手把綁著兩個鐵鈴（警鈴）。"
"ina tawlriyulr mu tinuketuk za vatulrayaw za mulemuled, karuwa za sapasa tu ikatatelraw, pinu'utilran za vutulrayaw i paduk, karuwa lruwatra tingting tu ikaaluzun.","鐵鈴由鐵板錘打成圓管狀，長度約二十公分，圓管中另吊著一根鐵棒，全部重量約五公斤，跳sizung舞的動作是使鐵鈴撞擊木板。"
"nu semasizung mu tu pakalretunaw na tawlriyulr kana vanin, na sayhu semizung mu “kelang! kelang!” kema tamuni nu maruni.","會跳的人，他的sizung會發出響亮「戈浪！戈浪！」撞擊聲。"
"a awatr ziya na 'azi may'alra mu, 'azi makuwa elra semizunga, kairayan kema. zi nu semizung mu tu siriyay za trau. 'azi padadikes za vavayan, paka'itu kema.","在古時候未曾獵獲敵首的，羞於持sizung跳舞，會遭受他人恥笑。女人更忌諱去觸碰，認為不吉利。"
"ini na kakuwayanan za sasizungan nu muwaarak mu, kemay a awatr ziya 'azi murepureput i Ulivelivek, kanini na pidaya 'ami na Tamalrkaw mu tu parevalrukaw masasaalr a tu sasizungan, maw na salaw 'azi mresan a tu pauwayan.","雙方相互約定停戰之用。"
"tu pauwayan za sizung i Tamalrakaw mu, makakuret maziyazi patatengezan tu pauwayan. na sizung i Tamalrakaw mu, dinaway za zuwaya za vanin na saya mu valri'as na saya mu a vawur pinatratre'ep,","泰安部落的sizung是由兩種不同材質的木板合併做成的，其中一種是杉木（valri’as），另一種是血桐（vawur），"
"tremara nazu na marekazuwa na 'alrayan makakuret za paareka'iyanavayan zi karaesa kana sizung kemay kanizu lra 'azi lra matatengez na Paywan zi Tamalrakaw.","做為使敵我雙方約定相互和好的標記，雙方各持一個，自此以後排灣族人和泰安部落不再征戰。"
"i Ulivelivek kanini na muketrep misama' za pidaya 'ami mu, tu valisaw tu kakuwayanan kana pakituvangsar za valalisan.","跨年傳統舞會時跳sizung舞的習俗自古以來初鹿部落從沒間斷，近幾年泰安部落也再回復跳sizung舞的習俗，只是其意義內容與初鹿部落完全不一樣。"
"na kituvangsar ziya mu tu patalramaw pasizung, karasaasa mavulavulas semizung, 'inavaya malrazam ta kakuwayanan na awatranan 'aziya mu'atelr kema. nu piya pavalis tu kiruwan pureha semizung nazu na kituvangsar.","泰安部落有關sizung的意義用途，是作為敵我，初鹿最近這十幾年來，改變了青少年成年禮的儀式，在成年禮時必須接受跳sizung舞的考驗，每位加冠的青年逐一輪流跳sizung舞，為的是讓他們認識傳統的習俗以免失傳。"
"tu niruma'enan zi na kazu i palakuwan na trau ziya mu pulihu patra'tra' 'emiraw, salaw kasahasahar nu mena'u ta.","在換上了傳統服飾後開始跳sizung舞，在場的親友及眾人鼓掌歡呼贊揚，顯得非常可喜熱鬧。"
"na Yauncumin i Taiwan kanantu pinakavulavulay na line'utran lra na 'inupizan lra na dinaway ziya na ngelrungelrulr mu, mawmawu na tinu'etu' pukasa kana kinase'er.","台灣原住民在藝文的表現，可謂豐富多元，除了織繡品、編器品、陶製品之外，就屬木雕最受矚目。"
"kani i Pinuyumayan na Kasavakan zi na Katratripulr mu, kana mukezek mupasapasalr tu kinazuwan a awatr ziya zi maruwadi lra awlra mu, tu tinu'etu'an na kawi mu, puremararesan zi pukasa pakamelri tu ikavulay.","其中卑南族的建和與知本部落因往南遷徙時與昔日的排灣族已有血緣之故，木雕雷同的風格別具特色。"
"aziyu ziya saayhuwan temuwa'etu' nanta ma'inayan, kanta na palalisiyan na karuma'an lra zi na palakuwan lra mu, mitinu'etu'an peniya.","早期我們的男子幾乎都善於木雕，部落公廨或會所皆有雕像。"
"na ayawanan ziya tu ruma' na varat, na turak, na liveng, na travak, na tawlriwlr, na sizung,","頭目階級的家屋樑柱、壁板、置物箱、警鈴、sizung、"
"na surekuzan, na tavu'an (dukelan), na suzung, na karayup ('izus), na harutr na putamakuwan, na 'ungtruy, na takilr zi na pinieman ziya na kawi mu, mitinu'etu'an za pakavulay peniya.","拐杖、木臼、刀柄、木匙、木梳、菸盒、菸斗、杯子等等器面上皆多施刻紋樣。"
"harem na lralrakan ziya na ma'inayan mu, kasayhuwan parevuwa' za naniwanan kananta pinivalrayan, zi izu na mulihu kana temu'etu' na ayawan i Haku mu, mitrepa za pananadam temu'etu' kana trinautrau.","目前年輕輩的男人，會將木雕風格研發成部落文化產業的一部分，而部落知名木雕師哈古頭目以人像為主要教學課程。"
"semnenga kana zekalr i puyungan mu, ulra nantu inukasayan kana patakakesi za tinu'etu'an a ma'iza'izang na trinawutrau na kawi, salaw pakavulay i zekalr.","因此在部落每個街角都呈現了師生的巨大作品，營造、美化部落環境，以增添木雕藝術之美。"
"na vu'enin pinialrak za pidawariyan, zuwa na wadiyan semasaharana, maw na ma'iza'izangan i ruma' na pungadan, aziyu ziyan nu pungadan mu pungadanay kana tu ngadan na temuwamuwan za trungutrungulran,","嬰兒出生後數日，親友前來祝賀，由家中長者命名，以往名字多取自歷代祖先，"
"na trau i Pinuyumayan iniyan za nirukezang za kemuret puwangadan, mena'u ta kemay kana ma'izangan ta trau na 'azi muramawan za wari zi pungadan, ini na nirekudayan mualring kana kazu ziya i Taiwan na Dipung za tu iyadikes na muasalr zuwa i Taiwan.","不過卑南人並沒有清楚的命名規則。從年長族人不乏日名的現象來看，也反映了日本殖民統治的影響。"
"iturusanay a Mingkuk 25 kana 'ami pinialrak na ma'izangan mu marengay, nu pungadan ta kana alrak piyanguwayan kemay kananta temuwamuwan ma'iza'izangan i savak zi pungadan kana alrak,","根據民國二十五年前出生的長輩的說法，給孩子取名先從直系的祖父母的名字取名，"
"aramawa na tu inupanayan za ta temuwamuwan ma'iza'izangan i savak kuwaleng mutu'a'uvir, minatray za kuwatrengan, lriketri a tu kavaaw,","但是直系的祖父母若是一生運途不順或羸弱多病的，死於非命的，短命的，"
"'azi muwai pungadan kanatu ngadan intaw kana alrak kana temuwan pakaludus, pungadanay kana tu ngadan tu ma'iza'izangan tu taina temamayan zi ngadan kana kinaira za trau tu wadiyan na ma'iza'izangan.","大家也不願意讓孩子承接祖父母的名字，會另外從祖父母輩中受人敬重的近親的名字為他取名。"
"maw mu ulra a pidaya tu ipasarar na ngadan, na alrak nu 'azi kadalikedikan tu zazek, marayas kuwaaleng, tu pu'avalray pungadan intaw za vurasi, puwatremel, nawan, vavuy, patay, nu paratrangis pungadanay kani trangis, lepes za ngadan.","但有一些例外的，倘若孩子身體不硬朗，常生病，父母會給他取個偏名如地瓜、藥、苦萵苣、葉子及小不點等……為名。"
"ulra na mena'u za tu pinivalrayan i zazek mu tu pungadanay kani lrangilr, intrum, ukak, 'upis, tripu', kawar zi trukulr kema pungadan,","也會因他小孩的膚色、外型取名如木炭、燒焦、骨頭、被勒緊的、跛腳、外八字及駝背等……偏名，"
"ini na ipa'avalr na ngadan kurelrang kantaw puludus tu ikatratrau.","這個偏名有時候就跟著他一輩子。"
"nu pungadan na ma'iza'izangan ulra tu talrimayan, mingadan kanini na ngadan kema mu talrima kanini na alrak muvalisa dalikedika marukezanga,","取名字時父母都會有一份冀望，希望這個孩子因為取這個名字而改變為健康活潑強壯的孩子，"
"kamawana kana mingangadan kanini na ngadan tu ma'iza'izangan, vangsar marukezang, 'inava tu kinavaawan maruwaya pulihu za ma'iza'izangan kema i anger.","能像原來有這名字的長輩一樣，堂堂正正，一生平順，能光宗耀祖。"
"semavalran, auwa u i iyan?","早安，你要去哪裡？"
"muwaruma' ku i zekalr mukuwa mena'uwa kanangku ma'izangan.","我要回部落探望父母。"
"auwa u pidawariyan?","你要去幾天？"
"uwaruma' ku nu 'emanan.","我明天就回來了。"
"nu kemazu mu, tawar lra mu.","那麼，慢走。"
"muruma' ku a 'emanan.","今天早上回來的。"
"mavangavang u harem?","你最近忙嗎？"
"alrai ziyan, 'azi kavangavangan.","還好，不太忙。"
"miwari u nu 'emanan? mukasaya ta kare'alri.","明天有空嗎？我們一起吃午飯吧。"
"miwari ku, paretrevung ta i iyan?","有空，我們要在哪裡見面？"
"alamu i kaniyam mu.","到我家來吧。"
"'inavayan, i Ising ku, kiyumalra ku ziya i eman nu ngadan?","你好，我叫Ising。請問，你叫什麼名字？"
"ku ngadan mu i Ilin.","我的名字叫Ilin。"
"intaw mu nangku 'ali'an i Yamamoto.","他是我的朋友Yamamoto。"
"a Dipung i intaw, zuwa i Taywan menadama tu ngai na melrivak 'alrayan.","他是日本人，來台灣學原住民族的語言。"
"malrazam marengai zanta ngai i intaw?","他會說我們的語言嗎？"
"ma'ulid, aramawa na, salaw misaharan i intaw za  tu kakuwayanan na melrivak 'alrayan.","不會。但是，他對原住民文化很有興趣。"
"semangal ku kirekalrazam kannu.","很高興認識你。"
"miwari mu alamu ziya uwazangi.","有空歡迎來玩。"
"ma'izang na kadaw, puresaring ku pakirev.","太陽好大，我汗流的很厲害。"
"elak za himpu itruli ziya na saringan!","拿毛巾擦擦汗吧！"
"'aw ku, miinurung u za zanum?","我很渴，你有帶水嗎 ?"
"ulra, niya 'aw ziya!","有，請你喝吧！"
"rapi' ku kuy, maranger ku temalaulep.","我的腳好痠，想要休息 。"
"ulra lipad i kaziyu kayta kemayana dika mu!","那邊有張椅子，我們去坐一下吧！"
"adalrep lra, pakirungetr mu!","很近了，加油吧！"
"savelaw ku tiyalr, ulra a akanan?","我的肚子很餓，有東西可以吃嗎？"
"ulra i lralritekan a akanan na vuwa'.","冰箱裡有一些水果。"
"'azi ta vetratreker za akanan na vuwa', maranger ku mekan za maderu.","水果吃不飽，我想要吃飯。"
"ai, semiyana ku za maderu pakan kanmu.","好，我炒飯給你們吃。"
"kemuda na wari harem?","今天天氣怎麼樣？"
"ma'izang na kadaw harem.","今天太陽很大。"
"kemuda na wari nu 'emanan?","明天天氣怎樣呢？"
"kinger ta za ngai zazuwa lra na variyu.","聽說颱風快要來了 。"
"nu kemazu mu kadikaya ta muruma' penadang kiyakarunan za variyu!","那快回家準備防颱工作吧！"
"'emudalr a karauv?","昨天晚上有下雨嗎？"
"kamawan za melramelramek.","好像下了毛毛雨 。"
"marengai na sinbung 'audalr nu 'emanan.","新聞報導說明天也會下雨 。"
"nu mupatraran u nu 'emanan mu ikalaalup murung za suku.","你明天出門不要忘了帶傘。"
"lrayuwan nu ipuanger.","謝謝你的提醒。"
"pukapidavulan zi wari harem?","今天是幾月幾日？"
"nem vulan lima wari.","六月五日。"
"pukapida wari kana liyusan?","星期幾呢？"
"pukaenem wari kana liyusan.","星期六 。"
"ulra kiyakarun na yuvingkiyok nu pukaenem wari kana liyusan.","星期六郵局有上班嗎？"
"ulra, mawmu, mawmaw kiyakarun nu 'emanamanan kemay waluwa tuki palru za muketrep misama' za zuwaya tuki.","有。但是只有早上才上班，從八點到十二點。"
"pidaya lra tuki harem?","現在幾點了？"
"muketrep misama' za saya tuki zi makapetelr pung.","十一點四十分。"
"penauwa nu tuki?","你的錶準嗎？"
"dika za muketrep pung ku tuki, na penauwa na tuki mu muketrep misama' za saya tuki zi parekazuwa.","我的錶快了十分鐘，正確時間是十一點半。"
"'inava lra, ulra ziya ku makatelun pung karuwayan mukuwa pateza za tēgami.","還好，那我還有三十分鐘可以去寄信。"
"nu kemazu mu, kadika uwa mu.","那麼，快去吧。"
"irayan, zemelengan ku, karuwa u marengai kaningku za kemudakuda mukuwa i tosiyokang?","對不起，我迷路了。你可以告訴我怎麼去圖書館嗎？"
"kemay kani patezelr makawang, meredek kana maresa'az na dalan mu, nana'u za saya koyēng.","從這裡直走，走到一個十字路口後，就可以看到一個公園 。"
"meredek i koyēng mu, piaiyan ku lra kemakawang?","到了公園，我要向哪兒走？"
"ngaydiran kana koyēng mu ulra a tuluwa pinarahan, i tarawiri mu ruma' a ma'izang maretazatazar, i tarawalran mu a takesiyan, i paduk na zemiyar tu liveng mu maw na tosiyokang.","公園的旁邊有三棟建築，左邊是大樓，右邊是學校，中間紅色牆壁的就是圖書館 。"
"kiyumalra ku ulra i iyan na nana'uwan kana valray?","請問閱覽室在哪兒？"
"ulra kana kaapat tazar na ruma', kemay kantrini na sulray mupatraran i tarawalran patraliku, karuwa ta muitras za ilivita paseki.","在四樓，從這個門出去右轉，可以搭乘電梯上樓 。"
"ai, lrayuwan, kiyumalra ku ziya masalr, ulra i iyan na tavuniyan?","好，謝謝。再請問一下，廁所在哪裡？"
"penauwa ulra semavesav kana pukaisa tazar na tavuniyan.","一樓的廁所正在清潔中 。"
"nu kemazu mu kiyumalra ku ulra ziya i iyan a tavuniyan?","那請問哪裡還有廁所呢？"
"pukazuwa tazar na ruma' ulra tu tavuniyan za vavayan, patraliku i tarawiri kakawang paseki kana tazar mu raredek.","二樓有女廁，左轉走樓梯上樓就可到達 。"
"na menaniwan kana talupung mu ulra i iyan?","賣帽子的地方在哪裡？"
"ulra i pukaenem tazar na ruma'.","在六樓。"
"malrazam ku lra, lrayuwan.","知道了，謝謝！"
"maranger ku trimima' za talupung.","我想買一頂帽子。"
"sahar u kana kemuda tu pinivalrayan?","你喜歡什麼顏色呢？"
"nu malulu' nu zemiyar mu mayeman.","黃色或紅色都可以。"
"ai, talrami i ini.","好的，這頂試試看。"
"ini na talupung purema'izang pakiwalay, verayay ku za puremakiteng maw.","這頂帽子稍微大了一點。請給我小一點的。"
"maylra maw, payas ku zuwa.","稍等一下，馬上來。"
"penauwa kema ku kantrini, manueman paisu wa?","我覺得這頂很適合。請問多少錢呢？"
"parepauwa tu semasaharan za kasa'ami, tu trima' mu sakuzulr, duluwaw mu waluwa leman.","配合週年慶，原價一千元，折價後八百元。"
"lrayuwan.","謝謝。"
"puludus lra na kaygi, karuwa u kurelrang miraw nu 'emanan?","會議結束了。你明天可以參加聚餐嗎？"
"irayan, ulra ku vangavangan nu 'emanan.","對不起，我明天有事情要忙。"
"muwaranak wa, temarakazu ta wari mapiya.","真可惜，難得大家都有空。"
"kudayaw lra, 'inava lra nu masalr mu kurelranga ku lra, misemangalan kema ku kanmu.","怎麼辦，只好下次再參加了。祝你們玩得愉快！"
"kemazu mu kiyumalra ku nu katelu wari na liysan mu karuwa u zuwa kaygiya?","那請問週三可以出席會議嗎？"
"irayan, ulra ku kakawangan a zuma, karuwa muasalr puwa kana liyusan pukalruwatr wari?","抱歉，我有其他行程，可以改成週五嗎？"
"liyusan pukalruwatr wari? kiyumalra ku ziya kana zuma na trau.","週五嗎？我得問問其他人。"
"irayan, nu kemazu mu kanu vangavangaw ziyan.","不好意思，那就麻煩你了。"
"lrayuwan, maulep u lra.","謝謝，你辛苦了。"
"sayhu u marengai zanta ngai.","你很會說族語 。"
"lrayuwan, 'azi kapatezelran.","謝謝，還不太標準 。"
"i eman na panadam kannu?","都是誰教你的呢？"
"marayas ku kinger za mararengai na mulri i ruma' mu tivus ku malrazam lra.","我在家常常聽祖父母說，自然就會了 。"
"maw na kemazu ulra na temu kemani kana 'inava nu sinsi za ngai.","原來是有祖父母這麼好的語言老師 。"
"ini mu inurung kemay Huwalyēn na 'avay, vaveray kanu sinsi a.","這是昨天從花蓮帶回來的麻糬，送給老師 。"
"ini mu a salaw mingadan na akanan, maw nangku niranger mekan.","這個是很有名的食物，也是我一直想吃的東西 。"
"harem kana wari, tatena' lrayuwan kannu nu verayanay a kemani kana 'inava a kulriyames.","今天，真是謝謝你送來這麼好的禮物 。"
"malrazam ku za sahar u sinsi a, tena' za 'inava.","知道老師喜歡，真是太好了。"
"ikaira.","不客氣。"
"pinialrak u aidan kana 'ami?","你是哪一年出生的？"
"pinialrak ku a sa iwa walu pat kana 'ami.","我是1984年出生的。"
"nannu inupanayan mu kapida wari?","你的生日是哪一天？"
"maw a pitu vulan makavetra'an wari.","是七月二十日。"
"penauwa maw nu 'emanan, ingku mu pinialrak nu dadaman kana wari!","剛好是明天嘛！我是後天出生的耶！"
"kemuda kana marepauwa, pinialrak ta za derun mapiya, 'aziya lra salaw ta ngalasangas.","怎麼那麼巧，我們都是夏天出生的，難怪都很熱情。"
"mukasaya ta harem semasaharan zanta inupanayan mu!","今天我們就一起過生日吧！"
"ai, ulasaw semangalaw nu inupanayan.","好，我祝你生日快樂。"
"'emulasa ku semangalaw nu inupanayan.","我也祝你生日快樂。"
"mukasaya ta mareulas, dalikedik pa'inava munayun.","我們一起互相祝福，永遠健康幸福。"
"ulra papida nu wadiyan?","你有幾個兄弟姊妹？"
"ulra zazuwa i valri na ma'inayan, sasa i wadilri na ma'inayan zi sasa i wadilri na vavayan.","我有兩個哥哥，一個弟弟和一個妹妹。"
"kiyakarun za eman nu wadiyan?","你的兄弟姊妹從事什麼行業？"
"sinsi na valri na ma'inayan, ising i wadilri na ma'inayan, i wadilri na vavayan mu temakesi ziya kana daygak. inu mu?","我哥哥都是老師，我弟弟是醫生，我妹妹目前還是大學生。你呢？"
"mi'azin ku lra.","我結婚了。"
"kemuda mu marekanadam kanannu 'azin?","你和你太太是怎麼認識的？"
"sanadaman mi i daygak.","我們是大學同學。"
"pidaya lra 'ami mu pinare'azinan?","你們結婚幾年了？"
"eng, tuluwa lra 'ami.","嗯，三年了。"
"ulra lra mu alrak?","你們有孩子了嗎？"
"ulra sasa niyam alrak, zuwaya 'ami lra harem.","我們有一個小孩，今年兩歲了。"
"o! tena' u siawasē.","喔！你真幸福。"
"'inava i wadiyu na vavayan?","你妹妹好嗎？"
"atrevung lra za vekal za kiyakarunan i intaw.","她找到新的工作了。"
"ai, a mawziya kiyakarun za eman i intaw?","是喔，她原本是在做什麼的 ?"
"a mawziya mu mitrepa kiyakarun za 'emelresap i intaw.","她原本是負責的工作是打掃。"
"kemuda zi maranger pavalis za kiyakarunan i intaw?","她為什麼想換工作？"
"'alra na maranger miya' za maraatras tu kawniyu ziyanay.","因為她想找薪水比較高的工作。"
"sahar tu kiyakarunan na vekal i intaw?","她喜歡她的新工作嗎？"
"ai, kirepa'uwa kantaw kema ini na kiyakarunan.","是的，她覺得這份工作很適合她。"
"nu kemazu mu, mitrepa za eman tu kiniyakarunan harem?","那麼，她現在負責的工作內容是什麼？"
"puwalrang temulre'ay za valray kana tawki.","幫老闆整理資料。"
"kinger ta mu salaw maulep.","聽起來很辛苦。"
"ai, aramawa na, salaw kasahasahar kema i intaw.","是的。但是，她覺得很有趣。"
"uvalringay, kiyumalra ku pungaway mu lra puvalray?","歡迎光臨，請問有預約嗎？"
"'azi. papulu' mi, ulra ziya na kakayanan?","沒有。我們有十個人，還有空位嗎？"
"ulra ziya na kakayanan, kiyumalra ku ziya temamaku mu?","還有空位，請問有抽煙嗎？"
"'azi, maranger mi kemayan kana 'azi temamaku.","沒有，我們想坐禁煙區。"
"kuwatreng za eman, kurelrang kaningku, tu valray za irupan kana tiyam i ini, na'ui ziya mu.","沒問題。請跟我來，這是本店的菜單，請參考。"
"maranger ku za niringring na kulang, ulra mu emaeman kulangan?","我想點炒青菜，你們有哪些青菜 ?"
"harem mu ulra a tamana, takungkung, lraput zi ludus na hayaduli.","今天有高麗菜、空心菜、地瓜葉跟龍鬚菜。"
"lraput zi ludus na hayaduli, karaesa.","地瓜葉跟龍鬚菜，各一盤。"
"ai, maranger mu za maderu?","好，需要白飯嗎？"
"ai, 'ay za muketrep kaysing za maderu.","是的，需要十碗白飯。"
"ai, maranger mu ziya za eman?","好，還需要什麼嗎 ?"
"kemaniya ziya, nu 'azi maruwa mu puwapuwayay lra.","先這樣，不夠的話再加。"
"kemuda ta mukuwa i Tayhok? uwaitras ta za hikuki?","我們該如何去台北呢？我們要坐飛機嗎？"
"dika na hikuki, mawmu kapazangalan lra.","飛機很快， 但是太貴了。"
"kemazu mu maramaranger u muitras za kisiya?","那你比較想搭火車囉？"
"'inava na kisiya, muitras ta mu mara'inava ta anger.","火車好了，坐起來比較舒服。"
"nu kemazu mu mena'uwa ku ziya kana tuki na kisiya.","那我來查一下火車的時間表。"
"u, maylra, siyataw na kisiya kamawan za adawilr pakiwalay kananta kaazuwan na liyokang?","唔，等一下，火車站好像離我們住的飯店有點遠？"
"na liyokang tu pakalrazam na valray mu vinavalrayan karuwa za muketrep pung na palizing.","飯店的交通簡介提到車程大概十分鐘。"
"semeneng, vavina ku za kētēsiya i siyataw kana kisiya mukuwa i liyokang?","所以，我要在火車站叫計程車到飯店嗎？"
"ai lra, nu azi mu kazu ta i siyataw kana kisiya kivulas za otovay nu 'azi mu na zidēnsiya, temawar ta mukuwa, pakurelrang kurevali.","也可以，或者在火車站租機車或腳踏車，慢慢騎過去，順便兜風。"
"'inava, mena'uwa ta lra nu azu lra!","也好，到時候再看看吧！"
"manueman lra kana kasawariyan tu kinakuwalengan nu 'azin?","你的妻子病了多久了？"
"savulan lra, aramawa na tu kuwalengan 'inava nu eman kuwatreng nu eman.","一個月了，但她的病時好時壞。"
"marayas nana i tranguru' i intaw, mauta' ziya, nana i tiyalr.","她常常頭疼，還會嘔吐、肚子疼。"
"mukuwa kina'uwa kana ising?","有去醫院檢查嗎？"
"ai, ulra kaazu i biyoing kiyana'u harem.","是的，現在正在住院檢查。"
"karuwa manueman kana kasawariyan tu  ikaazu i biyoing?","需要住院多久？"
"saliyusan, nu masalr lra kana liyusan maruwa lra mupana i biyoing i intaw.","一星期，下星期她就可以出院了。"
"kemazu mu, kanini na liyusan, i eman na nana'u kana lralrak?","那麼，這個星期，誰來照顧小孩？"
"i ingku na nana'u, 'emanamanan atezanay na lralrak mukuwa i takesiyan, demeru ku nu  kare'alriyan, pakurelrang ku mututayna.","由我照顧，早上送小孩上學，中午煮飯，身兼母職。"
"tatena' u za 'inava a 'azin.","你真是好丈夫。"
"ay! ta kudayaw lra!","唉！不然該怎麼辦呢！"
"uy, 'inavayan, i Alang ku, kiyumalra ku ulra i Asaw?","喂，你好，我是Alang 。請問Asaw 在嗎？"
"iniyan i kakayanan, ulra kaygi i intaw.","他不在位置上，他在開會。"
"karuwa, rengai mu.","可以，請說。"
"maranger u pakurelrang kaniyam?","你希望我們參加嗎？"
"maw maranger mi pazuwa kananmu sevang na sivay zuwa kaniyam takesiyan muwaraka.","是想邀請貴劇團到我們學校表演。"
"irayan, 'azi ku karuwa kemuret.","不好意思，我不能作主。"
"karuwa u venilin nu ngadan zi dingwa, kuwa rengaiaw zi kimazayara lra kannu.","可以留下你的姓名跟電話，我請他再跟你連絡。"
"ai, sinsi ku i Tayping na takesiyan i Alang ku, na dingwa 089-384307, lrayuwan kannu.","好的，我是太平國小的老師Alang，電話是089-384307，謝謝你。"
"savelaw ku lra, salrangana ta mukuwa mekana mu.","我餓了，我們一起去吃飯吧。"
"'azi ku malrazam za aekan ku za eman? paranger u aekan za eman?","我不知道要吃什麼？你有想到吃什麼嗎？"
"kamarangeran ku mekan zanta inavel na trungulran.","我很想吃我們的傳統料理。"
"ulra saya vekal a tiyam maw tu tinutatiyam, za ta mawan, arelra ta mekana talram.","這裡有一家新開的店，是我們族人開的，去吃吃看吧。"
"ini na tiyam tu 'avay ulringulr, demalreu, imaran.","這家店的糯米飯很香，甜甜的，很好吃。"
"na nilungulr tu vali maresan tu dinaway ni nani, maruwa tu ka'asilr, marepauwa za ku iyaeken.","醃肉也跟我媽媽做的味道一樣，夠鹹，很合我的胃口。"
"zanta inavel na trungulran mu tatena' za salaw imaran.","我們的傳統料理真的很美味。"
"maw ku, parekazuwa 'ami ku lra 'azi muruma', inu mu?","我也是，我已經半年沒有回老家了，你呢？"
"kemazu mavangavang ku kikarun, sa'ami ku lra 'azi muruma' i zekalr.","我也忙著工作，一年沒有回部落了。"
"kanini na katalaulepan salrangana ta muruma' mu!","我們這個假日一起回去吧！"
"nu muruma' ku lra mu, na tinaveras, 'avay, nilungulr, maranger ku ziya mekan za kulang i zenan, vavuy, zi na dinukel.","我回家之後，除了糯米飯、醃肉，我希望還能吃到山菜、山豬肉還有麻糬。"
"a eman nu saharan?","你的興趣是什麼？"
"ku saharan mu a paseki za zenan.","我的興趣是爬山。"
"paseki za zenan mu ulra emaeman a 'inavayan?","爬山有哪些好處？"
"paseki za zenan mu, maruwa pakadalikedik za zazek, maruwa mudalrep kana kalruvaku.","爬山可以使身體健康，也能親近大自然。"
"aykiya! zemangzang vi'asan na derun, penauwa maruwa mukuwa i zenan kureseleva, pasalaw valiyan.","哎呀！炎熱的夏天，正好可以到山裡避暑，非常涼快。"
"nu kemazu mu nu saharan mu?","那你的興趣呢？"
"ku saharan maw na semasing.","我的興趣是攝影。"
"a zenan i Taywan tena' pasalaw vulay, nu masalr mu maruwa ta marelrang paseki za zenan.","台灣的山景其實非常美麗，下回我們可以一起爬山。"
"kemani mu karuwa ku murung za saasing, semasing i zenan za sazu a pazazangalan na sasing.","這樣我可以帶著相機，拍到山中許多珍貴的畫面。"
"nannu dinawayan na sasing karuwa pupana kana kahuwahuwan i zekalr pana'u kana zinekalranan.","你的作品可以在部落的活動中給族人欣賞。"
"kana sa'ami mu marasahasahar u kana iyan na ziki?","一年之中你最喜歡哪一個季節？"
"marasahasahar ku kana derun lra.","我最喜歡夏季了。"
"kemuda ziya maw?","為什麼？"
"'alra na derun mu kalranguyan, kaekanan za koli a 'inava na ziki, inu mu?","因為夏季是游泳、吃冰的好季節，那你呢？"
"sahar ku za ventrili, 'alra na ventrili mu 'azi lritek, 'azi vi'as, 'inava ta anger.","我喜歡秋季，因為秋天不冷不熱，很舒服。"
"araretiz lra na wari.","天氣漸漸冷了起來。"
"ai wa! meredek ziya na vetriliyan mu, dika 'aremeng na wari.","是啊！一到冬季，天就黑的很快。"
"'azi kuwatreng nu kaseveran! mi'aputr i iyan ziya.","春天也不錯啊！到處開滿了花。"
"pamaw! izu penauwa nana'uwan za 'aputr 'inava na ziki.","對啊！那正是賞花的好季節。"
"kema mapiya na trau.","大家都這麼說。"
"ulasaw u semangalan kana vekal na 'ami!","祝你新年快樂！"
"lrayuwan, kunu ulasaw semangalan kana vekal na 'ami!","謝謝，我也祝你新年快樂！"
"mianger u za muruma' pavilung?","你打算回家過年嗎？"
"ai, ku i pilralrangaw ku 'azin zi ku lralrak salrangan muveruk.","是的，我會帶著太太和小孩一起回去。"
"ulra i iyan nu kazekalran?","你的家鄉在哪裡呢？"
"ulra i Valangaw za salaw vulay kana saya zekalr.","在台東的一個美麗的部落。"
"nu kemazu mu mianger u za kuwadakuda muveruk?","那你打算怎麼回去呢？"
"pararelrang ku kani valri na ma'inayan saruma'enan, mukasa mipalizing muveruk.","我會和我哥哥一家人，一起開車回去。"
"kemuda mu semasaharan pavilung kanmu i kazekalran?","你們家鄉都怎麼慶祝過年呢？"
"mukasa mi miraw saruma'enan, mukasa mi semenay zi muwarak.","我們全家人會團聚在一起吃飯，一起唱歌跳舞。"
"kinger ta mu kasahasahar, nu kemazu mu sahar u pavilung?","聽起來很有趣，那你喜歡過年嗎？"
"salaw ku sahar 'alra na 'azi ta kalre'ayan mukasa muwazuk saruma'enan.","我很喜歡，因為全家人難得可以聚在一起。"
"intaw mu a salaw ra'emetr na trau.","他是一個很努力的人。"
"nu kemakuda ziya mu taw tulre'ayaw peniya.","他總是把每件事情做好。"
"mamatras i intaw?","他會不會很驕傲呢？"
"'aziziyan mamatras i intaw, pawnung salaw miirayan menadanadam.","他從來都不驕傲，而且虛心學習。"
"sahar u kana kemani na trau?","你喜歡這樣的人嗎？"
"kamelriya lra 'azi sahar! aramawa na maw ku na ma'ulid temaranapaw na trau.","當然喜歡啊！但是，我是一個粗心的人。"
"kemazu ziya maw? 'inava nu kakuwayanan kema ku.","會嗎？我覺得你的個性很善良。"
"lrayuwan kanannu iyapuitras.","謝謝你的讚美。"
"irayan, karuwa ku kipuwalrang kannu?","對不起，我可以請你幫個忙嗎？"
"karuwa, 'alra rengai.","可以，請說。"
"ku vilinaw i kiya'ezengan na tatusuk.","我把鑰匙留在房間裡。"
"mutra'etra' u i patraran.","你把自己鎖在外面了。"
"ai, karuwa u veray kaningku kana ilrasez na tatusuk?","是的，可以給我備用鑰匙嗎？"
"karuwa, kiyumalra ku tu vangko nu kiya'ezengan?","可以，請問你的房間號碼是幾號？"
"kaazu ku kana 405 tu vangko na kiya'ezengan.","我住405號房間。"
"ivi', nannu tatusuk na ilrasez ini a.","小姐，這是你備用的鑰匙。"
"lrayuwan, kiyumalra ku ziya za zuma, ulra ku ipatez a niliputr?","謝謝。另外請問一下，有我的包裹嗎？"
"maylra, mena'uwa ku ziya, atrevung lra, urla saya ipatez a niliputr.","請稍等，我查一下。查到了，有一件包裹。"
"marepana'uwa ta ziya.","再見。"
"temakakesi u kana iyan na takesiyan?","你在哪一間學校讀書呢？"
"temakesi ku i Tayping kana palrivak na takesiyan.","我在太平國民小學就讀。　"
"pukapida 'ami itakesi?","是幾年級呢？"
"melavat kana katalaulepan nu derun mu, auwa kana kocong lra.","暑假過後，就升國中了。"
"na kocong mu sazu tu nanadaman na valray.","國中要學習的功課很多。"
"marasahasahar u kana i iyan na nanadaman na valary?","你最喜歡哪一門課？"
"marasahasahar ku kana sasenayan.","我最喜歡音樂課。"
"maresan ku kannu, maw sahar kana sasenayan.","我跟你一樣，也喜歡上音樂課。"
"kema ku nu temakesi ta za sasenayan mu maruwa ta semenay, maruwa ta ziya menadanadam za marekamelrimelri za pararuniyan.","我認為上音樂課可以唱歌、還可以學習各種樂器。"
"ai! pakaatra'alr i anger na takakesiyan mu, sahar mapiyapiya.","是啊！讓人放鬆心情的課，大家都喜歡。"
"malrazam u marengai za ngai na Pinuyumayan?","你會說卑南語嗎？"
"ai, harem mu mawmaw na kalre'ayan mu malrazam ku marengai.","是的，現在只會説簡單的對話。"
"kemuda u menadanadam?","你是怎麼學的？"
"kazu ku i ruma' menadanadam marengai zanta ngai kimazayar za niruma'enan.","我在家裡學習用母語和家人交談。"
"misaharan ku tu ngai na Pinuyumayan, harem mianger ku za trimima' za valray menadanadam.","我對卑南語很有興趣，最近考慮要去買書來學習。"
"ulra a eman kirepa'uwa a valray?","有什麼適合的書籍嗎？"
"semukun ku pupana kana tu valray na Pinuyumayan, ulra ziya tu iveray na nanadaman kinger na CD.","我推薦卑南語教材，它還附贈可以學習的CD。"
"ulra ziya a zuma?","還有別的嗎？"
"ulra ziya a zuma kazu kana wanglru pupana za nanadaman a takakesiyan, karuwa ta parepana'u.","另外還有一些網路上提供的線上學習課程，可以參考。"
"a maw na ulra kemazu kana sazu a piniemanan, tena' lra lrayuwan kannu.","原來有那麼多的資源，真謝謝你。"
"ai mu, kiyumalra ku ziya mranger mu mukuwa i iyan?","好的，請問你們想去哪裡呢？"
"maranger mi mukuwa i Dipung i Hokkaydo mena'uwa za urelra.","我們想去日本的北海道賞雪。"
"kiyumalra ku papida mu ziya maw?","請問有幾位呢？"
"lralruwatr, harem maruwaruwa mi saruma'enan mukuwa muzangiya.","五位，這次是難得的家族旅行呢。"
"mukuwa u muzangiya i iyan a pakangawayan kana liyusan?","上禮拜你去哪裡玩?"
"mukasa ku za niruma'enan mukuwa muzangiya i Tayhok.","和家人到台北玩。"
"maw i iyan nu kinasahasahar na uzazangiyan?","你最喜歡的景點是哪裡呢？"
"nu 'aremeng i Tayhok salaw vulay, semasing mi saruma'eman za sazu venilin pukinēng.","台北的夜景非常美麗，也和家人在那裡拍了照片留念。"
"tatena' ka'ilri'ilring, nu miwari ku mu maranger ku mukuwa mena'uwa.","真令人羨慕，有機會我也希望可以去看看。"
"kalriketriyu marengai pakalrazam kannu.","請簡短地自我介紹。"
"karuwa u marengai zannu inlrangan kikarun?","可以談談你工作經驗嗎？"
"kazu ku ziyan kana kikarukarunan i Yonghong zi i Yongta mutu kēli, mitrepa knna zaymu.","我曾經在永豐公司和永達公司擔任經理，負責處理財務。"
"manueman kana sawariyan nu kinikarunan lra?","你工作多久了?"
"kikarun ku lra tuluwa 'ami.","我已經工作三年了。"
"nu kiyakarunan mu a emaeman?","你的工作內容是什麼？"
"paretulre'ay ku kana marekamelrimelri na musavak zi na pinupana na paisu zi tu kawniyu na kiyakarun na trau.","我都在處理公司的各種收入與支出和員工的薪資。"
"kemuda zi zuwa u kiyumalra kanini na kiyakarunan?","你為什麼應徵這份工作？"
"'alra na kemay Valangaw ku zuwa kazuwa i Tayhok, semeneng kazu ku i Tayhok miya' za kiyakarunan.","因為我從台東搬到台北，所以要在台北找工作。"
"semeneng amelri u trau i Tayhok?","所以你不是台北人？"
"amelri, trau ku i Valangaw.","不是，我是台東人。"
"kemazu ziya maw ? kemuda zi malrazam u?","是嗎？你怎麼知道？"
"'alra na kana wari ziyan mararenagi u kana dingwa.","因為你每天都在講電話。"
"kamelriya ku lra 'azi kimazayar za niruma'enan za dingwa?","難道就不會是跟家人通電話嗎？"
"kana wari ziya nu kituluz u za dingwa mu semangal zi likeliked u, kamaw nu kiyarais na padingwa.","你每天接到電話都笑的很開心，應該是女朋友打來的。"
"kemazu u kana patulre'ay mena'u kaningku!","你那麼注意我啊！"
"kemudaya lra ! na'ui nu aidan kana wari pilralrangu nu kiyarais kimalrazama ta.","當然啊！看哪一天帶女朋友來認識認識麻 ！"
"ai mu!","好啊！"
"vulay nu kiyarais.","你的女朋友很漂亮。"
"lrayuwan kannu, nu kemazu mu nu kiyarais mu?","謝謝你，那你的女朋友呢？"
"kemazu mu tuwa ya'anay nangku kiyarais za sasa.","那我請我的女朋友幫你介紹一位。"
"i ini mu niyam kiruwan na trungutrungulran, auwa ku kurelranga kana kasungalan.","這是我們的傳統服飾，我要去參加祭典。"
"sasenay zi waarak u nu kasungalan?","你會在祭典中唱歌跳舞嗎？"
"ai, 'alra na izu mu niyam sasungalan a saya.","是的，因為那是我們祭典的一部份。"
"kemuda u menadanadam zi malrazam u semenay?","你是怎麼學會唱歌的？"
"na ma'iza'izangan sahar maruzangizangi semenay, anu marayas ta kurelrang kimazayazayar, sayhu ta semenay.","長輩喜歡在聊天時唱歌，如果常常陪長輩聊天，就會唱歌。"
"nu kemazu na waarakan mu? kipanadam u kana ma'iza'izangan?","那跳舞呢？也是跟長輩學的嗎？"
"ai mu, kemay kinamakitengan kurelrang ku kana kasungalan mu, malrazam ku lra.","是啊，從小跟著長輩一起參加祭典，我就學會了。"
"semasenay zi pakurelrang muwaarak ?","要邊唱邊跳嗎？"
"nu eman mu kemazu, mikezanga ta zazek, nu 'azi mu kaulep ta zi 'azi ta pakasenay.","有的時候要。要有好的體力，否則會喘得唱不出聲來。"
"ulra pinakamelri a kasungalan na Pinuyumayan?","卑南族有舉行特別的祭典嗎？"
"ulra, nu muwaludus kana 'ami'ami ziya mu, mangayaw mi.","有的，每年年底的時候，我們會舉行大獵祭。"
"kemuda zi demaway mu kanini na kasungalan?","為什麼舉行這個祭典？"
"i ini mu maw mukaitrasan niyam ma'inayan, mudaway a ma'inay, maw tu warekesan za zinekalranan zi mutrugulr munayun na kakuwayanan.","這是我們男人階級儀式，勇士的產生，也是族人凝聚與傳統習俗的延續。"
"pakangawayan kana kasungalan mu, sazu ta paadangan?","祭典之前，要準備很多事情嗎？"
"maw, pakangawayan za saya vulan, penapadang ta lra, na raruma'ruma' ziya mu karesepasepad marepuwalralrang kikarun.","對啊！一個月前就開始準備，每個家族都要分工合作。"
"makuwa mu 'emalrupa? mukuwa nu aidan? mukuwa pidawariyan?","你們會去打獵嗎？什麼時候去？去幾天？"
"ai! muwaludus na muketrep misama' za zuwaya vulan na ma'inayan paseki mukuwa 'emalrupa, karuwa pata, lruwatra wariyan.","會啊！十二月底男人上山打獵，大約要四、五天。"
"penalisi na ma'inayan i tralun?","男人在獵場會舉行儀式嗎？"
"ai! na kituvangsar kilralrimaw, na vangsaran mukuwa 'emalrupa, na dawadawan pa'ira'iraw. na vavayan mu kazu i ruma' 'emupiz za 'aputr, 'ema'avay, tumukutra, zi pakavulay i luwanan.","是的，準青年接受考驗，青壯年去打獵，老人唱祭歌。女人則是在家編花、做米糕、釀酒和佈置凱旋門。"
"'inavayan,maranger ku kipanadam tu lremak kani Taywan na melrivak 'alrayan, harem mu pida'alrayan na melrivak 'alrayan?","你好，想請教有關台灣原住民族的問題，現在原住民族有幾族呢？"
"muketrep misama' za pata na 'alrayan harem.","現在共有十四族。"
"kiyumalra ku maw na emaeman 'alrayan?","請問是哪幾族呢？"
"ulra Tayyar, Amis, Saysiyat, Bunun, Pinuyumayan, Rukay, Paywan, Yami, Cow zi na Saw, Kemalan, Taluku, Sakiraya, Sezik.","有泰雅族、阿美族、賽夏族、布農族、卑南族、魯凱族、排灣族、雅美族、鄒族，以及邵族、噶瑪蘭族、太魯閣族、撒奇來雅族、賽德克族。"
"na marakazuwazuwan tu pinitrawan mu eman 'alrayan?","人數最多的是哪一族？"
"maw na Amis.","是阿美族。"
"maw na Saw 'alrayan.","是邵族。"
"maw na eman 'alrayan na maralawalawas tu pinidare'an?","哪一個民族分布最廣呢？"
"na Tayyar 'alrayan.","泰雅族。"
"mitrungulran za tremitrik i mudingan na 'alrayan mu maw na emaeman?","有紋面傳統的民族主要有哪些？"
"ulra na Tayyar, Taluku, Sezik na 'alrayan.","有泰雅族、太魯閣族、賽德克族等。"
"ama ya kakuwa ku kani manay harem,","現在我要稱呼誰爸爸呢 !"
"ta lra kudakudayaw, maw inku na ma'ulid kannu,","該麼辦呢 ? 是我不認識你"
"na'ui nu zuwa ku harem, ama ya nu kema ku kannu,","看吧!現在我來了 我叫你一聲爸爸"
"nu kuwatreng ku 'inava u,","是我不好，你是好的"
"ama ya nu kema ku mu 'azi ku i kalalup.","稱呼你爸爸，我將永不忘記"
"ina ya kakuwa ku kani manay harem,","現在我要稱呼誰媽媽呢！"
"ta lra kudakudayaw, maw inku na ma'ulid kannu,","該麼辦呢 ? 是我不認識你"
"na'ui nu zuwa ku harem, ina ya nu kema ku kannu ,","看吧!現在我來了 我叫你一聲媽媽"
"nu kuwatreng ku 'inava u,","是我不好，你是好的"
"ina ya nu kema ku mu 'azi ku i kalalup.","稱呼你媽媽，我將永不忘記"
"wadiyan nu kakuwa ku kani manay harem,","現在我要稱呼誰兄弟姊妹呢！"
"ta lra kudakudayaw, maw inku na ma'ulid kannu,","該麼辦呢 ? 是我不認識你"
"na'ui nu zuwa ku harem, wadiyan nu kema ku kannu,","看吧!現在我來了 我叫你一聲兄弟姊妹"
"wadiyan nu kema ku mu 'azi ku i kalalup.","稱呼你兄弟姊妹，我將永不忘記"
"1.kiyami za sasede'an za kuwalengan Tamē sinsi :","1.請病假，Tamē老師："
"'inavayan! nana tu tranguru' ni Asaw a karauv、zemelretr、vuriris,","您好！ Asaw 昨天放學後身體不舒服，半夜發燒、腹瀉，"
"talaulep i ruma' kema na ising, na'uway ziya za saya wari,","醫生囑咐要多休息，要觀察一天，"
"semeneng 'azi pakazuwa temakesiya i takesiyan,","所以今天無法到校上課，"
"maranger za kiyami kani takesiyan semede' ziya za saya wari.","擬向學校請假一天。"
"taina ni Asaw semungal venalray 102 'ami 12 vulan 5 wari","Asaw的媽媽敬上 102 年12 月 5 日"
"2.kemuret pazuwa zi vinilin a ngay iva i Masaw :","2.留言邀約 Masaw兄："
"vulay niyam zekalr i Likavung, uri raredek lra na 'amiyan,","年祭即將來臨 ,"
"uvalringay alamu kurelrang kaniyam muzenan 'emalrup,","歡迎來參與跟隨我們上山打獵,"
"tremilratrilraw semenay za ta senay na velretrengan atalram ziya za ta semasaharanan,","吟唱古謠 , 體驗我們的慶典 ,"
"kasaazu nu ninadaman zi kavulay nu paranganger u,","你會有很多的收穫與美好的回憶。"
"pinaruzang pazuwa alamu i Likavung, ngangara mi, ika'azi zuwa.","專程邀請，殷切期待，望你賞光。"
"Aruma' semungal venalray 102 'ami 6 vulan 8 wari","Aruma’ 敬上 102 年 6 月 8 日"
"1.izu na timiyakelru na vulavulayan mu,","鞦韆上的少女，"
"kalikedan za tu semangalan, kurena'uwan tu kasemangalan i anger.","盪漾著燦爛的笑容，流露出盈盈的幸福。"
"2.izu na timiyakelru na vangangesaran mu,","鞦韆上的勇士，"
"seme'er pialusu i kakuyyan, tu ikaarekezan mu iniyan za kiresan lra.","俯瞰著腳下的一切，雄壯的英姿威震八方。"
"3.izu na timiyakelru na lralrivuwan mu,","鞦韆上的喪家，"
"4.izu na 'awlray i makalusu kana tikelruwan na niruma'enan mu,","鞦韆下的族人，"
"semasasenay zantu iyaturu na ma'iza'izangan, 'azi maziyaazi muwarak za tu semangalan.","傳唱著長老的叮嚀，舞動著踩不完的歡樂。"
"kureturus kana senay kurelrang muwarak, semangal zi malalup lra tu ulepan.","隨著歌聲湧入舞群，隨之飛舞怡然陶醉。"
"6.izu na 'awlray i makalusu kana tikelruwan na lralrakan mu,","鞦韆下的孩童，"
"mena'u piaitras i lingatr kemiyaanger za tu kakawangan, 'emeva'evang kurelrang za tu kinakawangan ni temuwantaw……","凝視高空夢想未來，追尋著祖父母的腳蹤……"
"a awatr ziya mu ulra a zazuwa vulavulayan. marelrang mukuwa semalema za vu'ir.","很久以前有兩個少女，結伴去種芋頭。"
"marengay i Givi: anay, salaw vi'as na wari temalaulepa ta ziya zi karesenaya ta.","Givi說：朋友 ! 天氣很熱我們來唱唱歌休息一下。"
"marengay i Alaw: 'azi ta ziya mikinikarun zi talaulep ta lra?","Alaw說：我們還沒做到多少工作就要休息了嗎?"
"marengay i Givi: ai, pakunamuna ta semalem mu!","Givi說：好吧! 那我們趕快種吧!"
"marengay i Alaw: kare'alriyan lra zi temalaulepa ta lra.","Alaw說：中午了，我們休息吧。"
"marengay i Givi: ai, kayta kaniziyu na kawi kureseleva.","Givi說：好吧，我們到那棵樹下乘涼。"
"marengay i Alaw: anay, mutu takulris ta maw?","Alaw說：朋友 ! 我們裝扮成山羊好嗎?"
"marengay i Givi: 'alra ta pisu'angaw na risem zi mē mē kemaya ta.","Civi說：我們將鐵撬當成羊角，然後咩咩地叫。"
"marengay i Alaw: kemay kanizu zi mutu takulris mi lra.","Alaw說：從此我們就變成山羊了。"
"temungutungul ku mena'u kana talrevaw zi ku sasingaw,","我不停的望著教室發怔、拍照，"
"pakanumaw ku za mukezeng ku kanini na talrevaw,","我還是得承認自己被這一間教室所深深吸引，"
"zi maw izu na kemay kanizu na talrevaw i savak tu lrengaw ulra a maradawan na sinsiyan zi na maralrak na lralrakan,","又被教室裡面傳來較年長的輔導較年輕的孩童，"
"misaharan ku tu itatuvang zi kana vuri'awan tu i kaliyakeliked,","往來的問題與歡笑聲所著迷，"
"malalup ku lra kantu na lrengaw peniya,","忘了所有的聲音，"
"malalup ku lra kana mahuwaahu na trau kani i nganguwayan.","忘了所有眼前晃動的人。"
"mazakezak ku kana kemay 2003~2009 'ami, nanema lra 'amiyan,","我感動的是：2003~2009共六年的時間，"
"i ini na talrevaw mu, maw maresan tu arekezan a aziyu ziya,","這間教室依然屹立不搖，"
"ara awatran lra mu, i sulrasulray parumuvalis lra za kazuwan zi veri'awan,","除了變得老舊，門口變得更熱鬧，"
"nantu ikakudayan mu maresan 'iyanavayan, marekasayhu tu ikakawang kikarun.","他的功能依舊正常，而且操作更純熟。"
"maw na kemuda na trau nay? kemuda tu 'uringetran?","是什麼樣的人？什麼樣的意志？"
"kemuda tu piniangeran zi maruwa dimikes tu anger 'azi muwavalis. tu nirangangeran na ngawngaway.","什麼樣的決心可以讓一個部落持續這樣的初衷，"
"'azi maziyazi sumunan kikarun zi 'azi 'iyalremes mananay,","持續的付出而無怨無悔？"
"'inava tu unmē i Kasavakan! ulra kemani kana 'inava a zinekalranan.","建和何其有幸 ！擁有這一群族人。"
"i dawilr i Taiwan maw ku kinasahar na kinazuwan.","遙遠的臺灣是我所喜愛的地方。"
"na mara'inavanava ku ikavaaw i punapunan mu maw nilremes i kazu kana dare',","我最好的歲月是在該島上消磨了的，"
"ku saharan mu ulra kazu peniya, sahar ku mena'una'u zantu zenazenan na atraatras,","我的生活興趣也都集中於該處。我喜歡仰望它的巍峨的山峰，"
"kemay i itras mena'una'u kanantu zinanuman, misudang i lrevek kana kelun i itras.","俯視它的深廣的溪壑，泛舟於它的波濤洶湧的海上。"
"sahar ku kanantu zinekalranan na 'uze'uzem tu luvit －Payrang、Palilraw zi na melrivak 'alrayan, kazu ku kanazu i savakan muwa'ivat za makavetra'an 'ami lra,","我喜愛它的黑皮膚的人民－漢人、平埔和生番－我在他們中間走了二十年，"
"palenak kanantu fukuing ni Yēsu.","宣傳耶穌的福音。"
"mawili ku za panadam kanazu za fukuing,","為了要以福音教導他們，"
"melavat ku lra za parekuzulr, muwai ku palremes za ku uwavaawan.","我不只一千次，情願犧牲我的生命。"
"ku vinavalrayan na valray nu 'azi ziya mena'u na trau mu, auwa ku ziya i makalauz i dawilr kana zekazekalr,","在我所寫的文章為人閱讀以前，我將再往遠東，"
"tu i panadam na Viruwa i itras, auwa ku ziyan i Taiwan nanku kinasahar na ruma'.","蒙上帝的指導，再到太平洋那邊我所愛的臺灣之家。"
"maranger ku kikazu i kazu kananku wavaawan na musama',","我希望在那裡消磨我的餘年，"
"nu piya ku kikarun zantu kiyakarunan ni Ama i Ma'izang lra mu,","我為主服務的時日完了之後，"
"uri kazu ku i Taiwan nantu niredekan na kelun tu lrengaw,","我將在臺灣的海浪之聲所及之處，"
"izu na malulu' na kelun","那金黃色的波浪"
"maw naniyam a vulay na lumay","是我們美麗的稻穗"
"kasemangalan kasemangalan","歡喜呀歡喜"
"semenaya ta mapiyapiya","大家一起來歌頌"
"kadikaya ta venalray za tēgami veray kana 'awlray i dawilr i kedet kana lrevek na wadiyan","趕快寫信給遠在南洋的兄弟"
"salrangana ta semasaharan","一起來慶賀"
"1. nu temakesi ta tu pauwayan mu, paka'iyanava ta za zinekalranan pakavulay ta za zekalr.","1.求學的目的是為了造福民族和部落。"
"2.na trau tu 'inavayan na 'unmē zi zantu sayhuwan za anger mu, kemay kanantu ra'emetran zi tu pinakalrangan i punapunan.","2.人的幸運與智慧來自努力和遊歷。"
"3.na siawasē kema ta mu maw na dalikedik ta zazek zi na 'azi ta matras, nu misayhuwan ta lra mu 'azi ta pa'ilring za trau.","3.幸福就是健康加上大智若愚。"
"5.na trau ziya nu pinialrak i kani punapunan, nantu kinasayhuwan mu, ulra nantu karuwayan kipakakudain.","5.天生我才必有用。"
"mukedet i Katripulr、Kasavakan. anu mu'ami i Pinaseki、Puyuma. mavaavaawa ta. vulay nanta Pinuyumayan.","往南邊走會到知本、建和 向北邊走會到賓朗、南王 我們互相擁抱 我們美麗的卑南族"
"2.mulauz ta meredek i Papulu. muzaya i Danadanaw 、Ulivelivek、 'Alripay、Tamalrakaw、Likavung.","2.往東邊會到達寶桑 向西邊走會到龍過脈、初鹿、阿里擺、泰安、利嘉"
"mukedet i Katripulr、Kasavakan. anu mu'ami i Pinaseki、Puyuma. musa'usa'ura ta. vulay nanta Pinuyumayan.","往南邊走會到知本、建和 向北邊走會到賓朗、南王 我們合作團結 我們美麗的卑南族"
"3.mulauz ta meredek i Papulu. muzaya i Danadanaw 、Ulivelivek、 'Alripay、Tamalrakaw、Likavung.","3.往東邊會到達寶桑 向西邊走會到龍過脈、初鹿、阿里擺、泰安、利嘉"
"mukedet i Katripulr、Kasavakan. anu mu'ami i Pinaseki、Puyuma. mutu vativatiyana ta. vulay nanta Pinuyumayan.","往南邊走會到知本、建和 向北邊走會到賓朗、南王 我們要傳為佳話 我們美麗的卑南族"
"karawakan zi na mangayaw mu, tu pauwayan za ma'inayan.","收穫祭和大獵祭是以男子為主禮，"
"a vavayan mu ulra tu kinuretan za kakudayan.","女子有規定要做的事，"
"mawmu anu iniyan na vavayan za penadang pangara mu,","但是如果沒有婦女的準備等待，"
"kakuwalengan ta semukun pakavulay zanta kasungalan na kakuwayanan.","整個祭儀也將難以推展。"
"anu mangayaw na ma'inayan mu, maw na vavayan na dimikes kikarun i zekalr,","大獵祭期間，男人上山打獵，是婦女在部落做事，"
"na vavayan mu 'ema'avay, 'emupiz za 'aputr, temuwakutra,","婦女在部落做米糕、編花、釀酒、"
"anu muwaruma' kemay tralun na ma'inayan mu,","男人從獵場回來，"
"murung za kiruwan zi akanan mukuwa i laluwanan kiretrevunga pu'aputr kanantu niruma'enan.","婦女帶著衣物和食物到凱旋門迎接並為他們戴上花環。"
"tu kakuwayanan na misa'ur nu muhamut na vavayan mu, 'azi kamawan kana ma'inayan anu mangayaw za pazangalan.","女子傳統除草祭不像男子大獵祭嚴格，"
"makiteng ziya i「 ivi'」 kema pungadan kana maa'izang na vavayan,","在兒童階段稱之為「ivi’」，"
"anu muketrep misama' za zuwaya、 za teluwa 'ami mu,","而到了十二、三歲時，"
"kurelrang misa'ur i zekalr. kurelrarelrang za vavayan kana inainayan zi na imuimuwan menadanadam melratuz za dawa.","就加入部落婦女所組成的「除草團」跟著媽媽們和祖母們學習除小米田的草。"
"ini na misaur na kakuwayanan mu, kamawan zantu takesiyan za vavayan i zakalr.","這傳統除草祭，好像女子在部落的一種教育。"
"kinalrakan murairaip mu'uma, menadanadam mele'utr zi za nana'uwan i savak.","從小結伴做農，學習編織及料理家務，也接受婦女道德傳統禮儀的訓練。"
"kemazu kipatakesi zantu kakuwayanan za vavayan. muketrep misama za lruwatra 'ami mu, a vulavulayan lra.","十五歲時已經是「小姐」了，稱為「夫拉芙拉樣」，"
"a 「vulay」kema tu pauwayan.","即美麗的意思。"
"anu mi'a'azin a vavayan mu, maruwa mena'u kanantu ruma' i savak. muvalis tu ikatiyakezir i ruma',","女子結婚時可以持家，在家庭的地位也因婚姻而有變化。"
"ma'izang lra kema ta, kimirakaz lra tu kiyakarunan i ruma'zi i zekalr.","可說是女子的成年禮，也是承擔家庭和部落責任的開始。"
"1.zuwaya likulraw, zuwaya likulraw","1.兩隻老虎，兩隻老虎"
"'alrepat pavekas, 'alrepat pavekas","跑得快，跑得快"
"saya iniyan tralinga saya iniyan ikur","一隻沒有耳朵， 一隻沒有尾巴，"
"2.zuwaya likulraw, zuwaya likulraw","2.兩隻老虎，兩隻老虎"
"'alrepat pavekas, 'alrepat pavekas","跑得快，跑得快"
"saya iniyan tralinga saya iniyan ikur","一隻沒有耳朵， 一隻沒有尾巴，"
"kalikeliked! kalikeliked!","真好笑! 真好笑！"
"maaya' kana mu'atelr na suwan mu'atelr ku suwan a saya i kani Likavung na takesiyan i likuzan a 7 vulan 20 wari,","協尋失蹤小狗 本人7月20日在利嘉國小後花園走失小狗一隻，"
"pata vulan tu ka'izang, a Pēking na suwan. vulretri' tu humulr, lriketri tu kuy,","四個月大的北京狗，毛色純白，四肢短小，"
"milunain za zemiyar i ni'en taw,","頸上繫有一紅色細皮帶。"
"nu ulra i eman na mena'u kanizu na suwan zi nu karuwa murung puruma' mu,","任何人士如發現該小狗蹤跡並能將牠送回者，"
"puvalesay za lruwatra kuzulr za paysu a lrayuwan kantaw.","奉酬臺幣五仟元為謝。"
"pakalrazaman na kinazuwan:臺東縣卑南鄉利嘉村665號。","聯絡處:臺東縣卑南鄉利嘉村665號。"
"dingwa:0976-345678 Itran Savuli semungal venalray 102 'ami 7 vulan 24 wari","電話:0976-345678 Itran Savuli 謹啟 102年7月24日"
"penapitaw i isan a merimatran,","鋤禾日當午，"
"i eman na malrazam na maderu i kaysing,","誰知盤中飧，"
"na saya saya ziya mu a kinaulepan.","粒粒皆辛苦。"
"ulra zazuwa maruwadi kemuret parahan za takuvan kema,","有兩個兄弟決定興建少年集會所。"
"marengay pataranapaw kana zinekalranan nu 'azi ziya piya parahan mu,","於是他們警告村民在他們還未完成集會所，"
"na trau ziya iuwadalrep mena'u nu 'azi mu kiyanatray mu kema.","任何人不可經過靠近、窺探，不然會遭殺身之禍的。"
"ulra saya wari i temamataw kemianger：a temama ku zi,","有一天，他們的父親想 : 我是父親，"
"maranger ku mukuwa mena'uwa kanazu, 'azi kakuda kaninku kema zi mukuwa.”","我只想看看他們，認為不會對我不利吧 ! 於是就去了。"
"marulrazam za ulra a trau muwadalrep, salaw 'ilremes nazu,","兩兄弟發覺有人走近的聲音，他們很生氣，"
"izu na trau tu pulusulusuwaw nantu talupung zi 'azi patulre'ay mena'u za i eman. taw lrukelrukkaw temengez.","因為那人把帽子戴的很低，將他一陣搥打，"
"piya temengez zi mena'u mu. i temamataw kema zi. payas matripu' i waditaw.","猛打完後，才發現是他們的父親，不知怎麼了他弟弟突然變成了跛腳無法走路，"
"'azi maruwa makawang zi mavangavang paputremel i vautaw.","哥哥急著醫治他，但都無法將弟弟的腳醫好，"
"'azi maruwa paka'inava zi melak za saya vasikaw, maranger pakiyumalr kana 'ayam,","於是，他就拿了一支竹竿想用鳥占問神，"
"na 'ayam kaulra maruwa panadam kantaw za kuwadakudayan.","他想鳥可能會給他指點迷津，"
"'azi marengay za eman. mena'una'u zi muvii zi sipeleng nazu.","可是牠不做聲看看就飛走了，於是他們很失望。"
"na pukazuwa mu a terin, 'elrepat marengay ma'ulid za eman kakema,","第二隻是麻雀，但是牠講話講的太快，不知道在說什麼 。"
"na pukatelu mu a pangkiyu, 'azi maziyaazi “kukuru! kukuru!","第三隻是隻班鳩，牠不斷「咕咕兒! 咕咕兒!」地叫著，"
"“ kema maruni zi marengay“uwa 'evang za marenem patavang” kema zi muvii,","然後說：「你去捉小鹿獻祭吧 ! 」說著就飛走了，"
"i vawtaw tu iturusay tu ngay na pangkiyu, 'emevang za marenem patavang,","哥哥就照著斑鳩的話去做了，捉鹿獻祭，"
"tu kuy ni waditaw mu 'azi pinutremelan zi payas 'inava lra, kasemangalan nazu.","弟弟的腳不藥而癒了，他們高興極了，"
"kema a ngay, inta na Pinuyumayan kimirakaz kanizu lra patavang za temuwamuwan.","據說卑南族的祭祀就是從此開始的。"
"kalramalraman i Hanmay sinsi! paruzang mikavang za vulay na kavang kana kakavangan nu semasaharan,","可憐的漢麥老師！他特地穿上漂亮的禮服，"
"amaw na puwakinēng kantrini na likuzakuzan na takakesiyan!","原來是為了紀念這最後一堂課！"
"malrazam ku lra harem, naziyu na dawadawan kemuda zi kemayan i likuzan kana talrevaw?","現在我終於懂了，那些老人為什麼會坐在教室後面。"
"kamawan za mararengay, mananay tu anger kana aziyu ziyan 'azi kazazuwayan i takesiyan,","這好像是說，他們後悔從前不常來學校，"
"kamawan za kemaniya zi temare lrayuwan kanantu sinsi zantu ipatakesi za makapetelr 'ami salaw muwakezang ra'emetr zantu kiyakarunan,","也像是他們要用這種方式，來感謝老師40年的忠於職守，"
"kemaniya kemaira tu anger kana uri uwalremes na nantu dare' i kanatal.","來對即將失去的國土表示敬意。"
"Balriwakes Katadepan pinialrak za 1909 'ami. a trau i Puyuma.","陸森寶先生1909年生是南王部落的人，"
"muketrep miasma' za lruwatra tu 'ami mu, muelak kana takesiyan na uwatu sinsi kani Tainan.","十五歲時以優異的成績考入臺南師範學校，"
"azu mu, sasa i intaw na melrivak 'alrayan na temakesi.","當時，全校只有他一名原住民學生，"
"salaw sahar paruni za piyano i Balriwakes Katadepan.","陸森寶先生非常喜歡彈鋼琴，"
"nu kasede'an i takesiyan mu, ra'emetr menadanadam za piyano.","課餘之暇，非常努力練琴，"
"mukuwa kurelranga ma'ari'ari za piyano i kani Taiwan na takesiyan ziya kana uwatu sinsi mu nantaw marasayhuyhu.","參加全省師範鋼琴比賽冠軍。"
"kemay 1947 'ami mu, mutu sinsi za senay i noko na takesiyan i Valangaw.","自1947年陸森寶先生進入臺東農校擔任音樂老師，"
"zi ra'emetr kurelanang za kiyakarunan za kakuwayanan kani zekalr i Puyuma.","並積極參與南王村的活動，"
"tu wayway za Pinuyumayan, kemezeng kanintaw za parevuwa' demaway za senay.","卑南族的生活經歷，也不斷地啟發他創作音樂的靈感。"
"kemay 1940 'ami palru kana 1988 'ami , adalrep za makatelun tu dinawayan na trungutrungulran na senay i Pinuyumayan,","從1940年開始到1988年，陸森寶先生一共創作了近30首的卑南族傳統樂曲，"
"tu dinaway a senay i kiyokay i tēnsiyukyo, adalrep makapetelr, demaway za senay pakalrang zanta ngay,","天主教教會詩歌也有將近四十首，以卑南母語的創作或譯作，"
"kema ta mu, iniyam saruma'enan tatelu na maruwadiyadi na vavayan,","話說，我們一家三姐妹，"
"'azi kapauwayan za mi'azin mi za Lutiya zi Payrayrang.","很不巧都嫁給了「漢家郎」。"
"ini na 'azi ka'inavayan na kema mu, iturusanay zantu nirengay ni amalri mu 'alra na :","所謂的不幸，按照老爸的說法是因為："
"“ nu kemanimani nu kaidaidan mu uwatrepu ta na Tayyar. ”","「這樣下去，我們泰雅就要滅族了。」"
"aramawa na meredek izu nanta saharan mu iniyan za tu pauwayan za karuwa ta kurelrang kanizu.","但緣分這種事情就是沒有什麼道理可循。"
"semeneng, marehereher ta za i valri mi'azin za Lutiya inku mu mi'azin ku za Payrang,","所以，突然大姐就嫁給了「臺路」(外省人)、我跟「卡哈滋」（閩南人）結婚、"
"i wadilri na vavayan mu tu pi'azinaw na Ngayngay,","小妹則被「畝贛」（客家人）娶走了。"
"kemazu mu, meredek nu pavilung na puka zuwa wari mu,","因此，每到大年初二，"
"nu mukasakasa mi saruma'enan mairaw mu tena' mi lra kamawan za mukasa a papata na 'alrayan.","回娘家的團圓飯就成了道地的「四族共和」的局面。"
"na maratrang na trau mu utu kalramalraman,","1.遊手好閒，使人貧窮 ;"
"ra'emetr ta kikarun mu piaeman ta. (singēng 10：4)","勤奮工作使人富有。（箴言十章4節）"
"2. i eman na kemakiteng mena'u kana kuret mu, 'azi ka'azi matrepu,","2.誰輕視法令，必遭滅亡;"
"i eman na temaranapaw kureturus za kuret mu pa'inava vaaw.(singēng 13：13)","誰敬畏遵守誡命必得安全。（箴言十三章13節）"
"3.nu ulra nu kezang kemakuda, amanan na miyalikuz nu ulra a trau maranger kipuwalrang kannu. (singēng 3：27)","3.你若有能力做到，不要拒絕向有求於你的人行善。（箴言二章27節）"
"4.na misayhuwan na vavayan, maruwa paka'inava za ruma',","4.智慧的婦女，足以興家;"
"na ma'ulid mu maw tu lima na mivas kanantu ruma'.(singēng 14：01)","愚昧的親手將家拆毀。"
"5. ulra pituwa tu kinaaules na Demaway i itras,","5.上主憎恨的事共有七件："
"matras na matra, venavetra' na lidam,","傲慢的眼睛，撒謊的舌頭，"
"melra'ud tu damuk kana 'azi ziyan kemakuda za kuwatrengan na trau, kemianger za kuwaatrengan na anger,","流無辜者血的手，策畫陰謀的心，"
"na paduwakeduk kemakawang kana kemuwaatreng na kuy,","急驅行惡的腳，"
"venavetra' zi tu wasay na amelri tatena' zi na parekudakuda za ngay pakakuwatreng kana wadiyan. (singēng 6：16~19)","說謊的假見證和在兄弟間搬弄是非的人（箴言六章16－19節）"
"mikiyakarunan ku i sizumayan","我有工作在外地"
"'azi ku pakauruma'ruma'","我不能常常回家"
"'azi ku malalup kinaidanan(sono mukasi)","我沒有忘記過去"
"tu pu'aputranay ku kani nalri","母親為我戴上花環"
"mukuwa ku muwaraka i palakuwan","我來到集會所跳舞"
"tu pinarevuwa' tu ngadan na zekalr i Likavung,","利嘉部落名稱的由來，"
"ulra a trau kema marengay, na zinekalranan semalem za vu'ir, na vu'ir nu ma'izang lra mu, kamawan za kavung tu vira',","有人說是族人種植芋頭而長大的葉子形狀像帽子，"
"ulra ziya a zuma tu nirarengay, 'alra na tu kinazuwan na dare' 'awlray i makalusu kana zenan,","另有一說法是因為地理環境位處於山腰下，"
"kemay dawilr ta mena'u mu, mukavukavung zi mingadan.","遠眺看似帽子的形狀而得名。"
"mukasa kana Katripulr、Kasavakan zi na Puyuma mutu kinapazanglan na zekalr.","被視為與知本、建和以及南王部落構成卑南族的主要部落。"
"ulra a ngay kema, a awatr ziya nu mukuwa 'emalrupa na zinekalranan na Katripulr mu,","據說以前知本社族人出獵時，"
"mukuwa i kazu semalem za dawa、vurasi,","曾在該地種植攜帶的小米、地瓜等，"
"'alra nu vavulayan na sinaleman, izu na sinaleman kana dawa zi na vurasi na 'uma'uma mu,","因為生長豐盛，因此以豐盛的小米、地瓜田之地形，"
"kamawamawan za ma'izang na kavung,","遠看像極了一大帽子,"
"nantu vira' na vu'ir mu kemazu kamawan za kavung kemay kazu mingadan za “Likavung”.","也有人說芋頭葉狀如帽子,因此有呂家望（Likavung）之名。"
"kemay kana Sēcyo palru kana Dipung,","自清朝至日治時期，"
"Likavung muasaasalr tu ngadan, mingadan za「Likavung」、「Likavung」、「Lika」vinavalrayan kana vlray i savakan.","利嘉部落先後以「呂家網」、「呂家望」、「呂家」、「利家」記載於文獻上。"
"i kana pulu' iwa sēki i likuzan mu, marekamakiteng lra tu kezang na Pinuyumayan,","十九世紀後期，卑南八社的勢力逐漸衰退時，"
"na Likavung maw lra nintaw maramikezakezang i Pinuyumayan, mutu ma'izang i Pinuyumayan lra.","利嘉已儼然成為人眾勢強的大社，可為雄據一方。"
"tu pinitrawan i Likavung mu nanta mawan na Pinuyumayan nantaw marakazuwazuwan,","利嘉多數居民為卑南族人"
"taw a saya zekalr i kana waluwa zekalr i Pinuyumayan,","屬卑南八社之一，"
"a Dipung ziya, na hitay、sēhu、takesiyan muwazuk i kazu peniya.","日據時期是軍、政、教育中心，"
"salaw pazangal nu mena'u kana takakesiyan na zinekalranan, kana waluwa zekalr i Pinuyumayan mu,","居民普遍重視教育，在八社中，"
"na kiyakarun kana sēhu 、na sinsiyan zi na ising mu marakazuwazuwan,","公教及醫療人員比率比較多，"
"kazu kana Lutiya tu ipatakesi lra mu, tu trungutrungulran na pauwayan i zekalr mu pakirev muwalremes,","在皇民化教育政策下，部落語言文化嚴重流失，"
"harem lra, na zinekalranan marekamianger lra tu pauwayan na trungulran i zekalr.","近年來，族人已漸漸重視並重建部落及文化。"
"1. na lu wa na i ya na ya on na lu wa na i ya na ya on. hēi ya o ho yan hēi yo i yēn hau way yē ya o hay ya o ē hē yan hēi ya o ho yan hē yo i yēn hau way yē ya o hay ya o","1.哪嚕灣哪依雅哪呀喔（虛詞）......"
"2. puitrasaw lra na ayawan, arasaw lra na ayawan hay yē yo yan hoy yo i yan hau way yē ya o hay ya o ē hē yan hē yan hēi ya o ho yan yo i yēn hau way yē ya o hay ya o","2.把頭目（領袖）抬上來了，把頭目（領袖）抬起來了，虛詞...…"
"3. puitrasaw na ma'izangan, arasaw na ma'izangan hay yē yo yan hoy yo i yan hau way yē ya o hay ya o ē hē yan hē yan hēi ya o ho yan hē yo i yēn hau way yē ya o hay ya o","3.把父母（長輩；耆老）抬上來，把父母（長輩；耆老) 抬起來，虛詞...…"
"4. puitrasaw na vulavulayan, arasaw na vulavulayan hay yē yo yan hoy yo i yan hau way yē ya o hay ya o ē hē yan hē yan hēi ya o ho yan hē yo i yēn hau way yē ya o hay ya o","4.把少女（小姐）抬上來，把少女（小姐）抬起來，虛詞...…"
"5. puitrasaw na vangangesaran, arasaw na vangangesaran hay yē yo yan hoy yo i yan hau way yē ya o hay ya o ē hē yan hē yan hēi ya o ho yan hē yo i yēn hau way yē ya o hay ya o","5.把青年抬上來，把青年抬起來，虛詞……"
"puka isa mawili tu ya'elaw venaaw zantu kakezang na melrivak 'alrayan,","第1條 為保障原住民族基本權利，"
"semukun puwalrang kana melrivak 'alrayan zantu wavaawan mudaway,","促進原住民族生存發展"
"demaway patikezir zantu wakasayan milihu muvaaw, pinaruzang pakamelri kemuret demaway kantrini na kuret.","建立共存共榮之族群關係，特制定本法。"
"puka apat na sēhu 'azi ka'azi miturus zantu niranger na melrivak 'alrayan,","第4條 政府應依原住民族意願，"
"tu nana'uwan kana melrivak 'alrayan zantu iparesaresan tu itiyakezir zi intawa na palimi' parevuwa',","保障原住民族之平等地位及自主發展，"
"pakakawang pula'esi kana melrivak 'alrayan za intawa na mena'u temulre'ay kanantu mawan intaw ;","實行原住民族自治；"
"na zuma lra na muravak ziyan na lremak mu, ulra nantu kuret na zuma.","其相關事項，另以法律定之。"
"puka pitu na sēhu 'azi ka'azi miturus zantu niranger na melrivak 'alrayan,","第7條 政府應依原住民族意願，"
"pakalranganay kana sazu a marekamelrimelri、na paresaresan, na maira zi kemaaluzun mena'u za trau na piniangeran,","本多元、平等、尊重之精神，"
"tu nana'uwan kana melrivak 'alrayan zantu kakezang za takesiyan;","保障原住民族教育之權利；"
"na zuma lra na muravak ziyan na lremak mu, ulra nantu kuret na zuma.","其相關事項，另以法律定之。"
"a sasa ku muruma' mu zemelengan ku ziya za dalan","獨自回家時又迷失了方向"
"ini mu maw a tatelraw zi patralikuliku na dalan","這是一條漫長的歧路"
"melri a wavelaliyasan na dalan patezelr kemakawang i saninin marekaadawilr lra","一條禁止迴轉的單行道 越走越遠"
"makaud ku za 'azi ku pakaaya' kanizu nanta niretrevungan nakinazuwan lra","怕找不到我們敘舊的地址了"
"kapamaw na vanggo kapamelri na trau","可能的號碼 不一定的人影"
"ulra ku kani kananku kinalrazam pasavak ku lra kemianganger","我在記憶的角落裡陷得太深"
"na patralalikuwan ziya mu kamawan za ulra tu pakalrazam","每一個轉彎都埋伏暗示"
"na salikilikiz ziya mu kamawan za ulra tu pauwayan za melri","所有的路口都分叉出歧義"
"marekamelrimelri mareveliyaliyas ku kiniyaanger","好像心猿意馬的主題又迴旋"
"mareveliyas ku kani punapunan na salrengsengan","繞回寂寞的世界"
"malulu' na 'ilay kazu i ngawayan pasenankin","黃燈還在前方警告"
"izu na pure'azi kiputatena' nantu iyase'er","一種猜疑的眼光"
"tu vakesiyuwaw nanta kaadawilr zazuwa","丈量我們之間的距離"
"tena' ku za maranger demupa' kantrini na uwaruma'an na dalan nay","我真的想踏上歸途嗎"
"kaulra mu mahelr ku miya' za dalan kadikayan muveruk","還是急著找一條出路趕回去"
"kadika muveruk mukuwa kananta kinaruwadayan","趕回我們告別的地方"
"a awatr ziya mu, kani i zenazenan i savakan, kawikawiyan peniya,","從前在深山裡，遍地是森林，"
"ulra a saya varasa' kamawan za ruma' tu ika'izang, mutu ayawan kani kawikawiyan.","有一顆像房子一樣大的石頭，他是森林之王。"
"ulra a saya wari, mupana a ma'izang a ngunin,","有一天，來了一場大地震，"
"marehereher ta za mupangtra' izu na varasa' zi mupana sasa a vulay zi arekez tu pinizazekan a vavayan.","突然間那顆石頭蹦出一個身材又美麗又結實的女孩。"
"ulra ziya a saya 'ayam i kawikawiyan, vavulayan tu humulr,","森林裡也有一隻鳥，牠的羽毛非常美麗，"
"''piciyu、piciyu'' kema maruni, tamuni zi padawilr.","’’比就、比就’’地叫著，叫聲響亮得可以傳到遠方。"
"ini na vavayan mitrepa 'emevang kana kemani na 'ayam,","這位女孩專門抓這種鳥類，"
"tu epetraw melrasez tu humulr, nu maruwa lra mu,","她把羽毛收藏起來，羽毛收集夠了，"
"tu dawayaw za kavang zi tu pikavangaw, salaw sadeku zi pukasa vulay.","她就把它做成衣服穿在身上，又溫暖又漂亮。"
"na zekalr i dalrep kana kawikawiyan, kazu a sasa na ma'alrup,","森林附近的部落，有一位獵人，"
"mukuwa 'emalrupa i kawikawiyan,","他到森林裡打獵，"
"mena'u kanini na mikavang za vulay za humulr na vulavulayan mu, payas sahar,","他看見這位穿著美麗羽毛衣服的少女時，便一見鍾情，"
"maranger mi'azin kanizu na vulavulayan.","想要娶那少女為妻。"
"aramawa na ini na vulavulayan mu, 'azi maruwa muveruk kanini na kawikawiyan.","但是，這位少女不能離開這片森林，"
"kemazu mu ini na ma'alrup mu kiruwaday lra kana tu zekalr,","因此，這位獵人離開了他的家鄉，"
"zuwa lra kikazuwa kana tu ruma' na vulavulayan, mi'azin kanizu na vulavulayan,","居住到少女的家，娶那少女為妻，"
"mialrak za kazuwazuwan, musapur tu pinitrawan zi mutu zekalr lra.","生了很多孩子，家族人口繁衍眾多，漸漸地也就形成了一個部落。"
"kaziyu na vali,ulra marayas kana wariwari ziya, hu hu kema nu venali, kamawan za 'emuway'uy na likulraw,","那裏的風，差不多日日有的，呼呼作響，好像虎吼。"
"anu vekal na pinarahan na ruma' mu, 'azi arekez tinulre'ay tu dinawayan,","屋宇雖係新建，構造卻極粗率，"
"musavak na vali kemay kana tu lruwalruwang na 'alrevan, pakamelri lra kana aretiz kamawan za tematusuk,","風從門窗隙縫中來，分外尖削。"
"pazeketray kana ketrivitrivi na kadepu kana lruwalruwang ziya na 'alrevan zi na lataw, mulisek na vali musavak.","把門縫窗隙厚厚地用紙糊了，椽縫中卻仍有透入。"
"nu pakirev venali mu, nu 'azi ziya 'aremeng mu, 'alralrevay lra na'alrevan,","風颳得厲害的時候，天未夜就把大門關上，"
"piya mi keravi saruma'enan musavak mi lra kana sawvan alrupe',","全家吃畢夜飯即睡入被窩裏，"
"kingkinger tu lrengaw na vali zi na kelun i danaw.","靜聽寒風的怒號，湖水的澎湃。"
"adalrep i zenan na 'awlray i makazaya na talraviyaw, maw nanku nana'uwan kana valray,","靠山的小後軒，算是我的書齋，"
"maw na marainiyaniyan za vali kana ruma' peniya,","在全屋子中是風最少的一間。"
"marayas ku pulusulusuwaw nanku talupung i tranguru', kikarun i makalusu kana lrawlraw palru za 'aremeremeng.","我常把頭上的羅宋帽拉得低低地在洋燈下工作至深夜。"
"kamawan za 'emuway'uy na kelun semenan na vulan i latalataw,","松濤如吼，霜月當窗，"
"na savavelawan na 'avungtus mu mu'a'ivat i dadare'.","飢鼠吱吱在承塵上奔竄。"
"'azi ku muwai alrupe',","不肯就睡，"
"kemiyaanger ku za emaneman ziyan.","作種種幽邈的遐想。"
"i Matreli a muketrep misama' za zuwaya 'ami mu,","馬智禮先生十二歲時，"
"nanta kinazuwan na Taiwan, azu ziya na Sēcio tu verayanay kana Dipung na Taiwan.","我們居住的臺灣，清朝割讓給日本。"
"i Matreli sayhu tu ngay za Payrang, temakesi tu takesiyan za Dipung zi sayhu temare Dipung,","他會說漢語，讀過日本學校會說日語，"
"a azu tu atezanay Matreli i Ulivelivek,","當時，馬智禮先生被送到初鹿，"
"kurelrang menadanadam za kakuwayanan i palakuwan, i Matreli sayhu tu tranguru' zi sayhu venavati,","跟著學習會所的禮儀，聰明又會說話，"
"kurena'uwan tu sayhuwan, i likuzan lra mu mutu ayawan lra i Ulivelivek.","很快的表現出好能力，後來成為初鹿的頭目。"
"a awatr ziyan mu i kani Ulivelivek na zekalr mu, mare'udar kana Manuwan,","從前，初鹿部落與布農族為鄰，"
"mureha za pa'alrupan ma'a'araw za zenan zi matengetengez, pawnung kitranganguru',","為搶獵場而爭戰，甚至割人頭，"
"palru i likuzan nantu temuwamuwan 'azi mareka'inavanava.","直到後來的子孫未曾和好。"
"ma'izang lra i Matreli mu mutu ayawan,","馬智禮先生長大當了頭目，"
"kemianganger za kuwadakudayaw zi kararuwa paziyazi za matatengez?","仔細思考要如何做才可以停止爭戰？"
"kuwadakudayaw paziyazi za pinanatray?","要如何做才可以停止彼此的殺戮？"
"tu puwazukaw na ma'iza'izangan i zekalr mazayazayar tu kuwadakudain.","集合部落的長老，討論研商。"
"kemazu zi tu 'idipanay za zenan tu pa'alrupan na Bunun,","於是，劃分獵場給布農族人，"
"nantu alrak na ayawan i Bunun zi tu temuwamuwan ni Matreli marekanadam zi maruwadi lra,","後來，布農族頭目的孩子和馬智禮先生的孫子結拜為兄弟，"
"na Bunun zi na Ulivelivek marekuwaravakan lra, 'azi lra masasalr matatengez.","布農族和初鹿部落結為親家，不再爭戰了。"
"ini mu nantaw kinaulepan ni Matreli, na zekazekalr peniya mareka'inava lra.","這都是馬智禮先生的功勞，讓整個部落和平相處。"
"'azi sawariyan a pakangawayan, ku 'ali'an sasa a gaykok na trau, sayhu tremekel ,","前不久，一位酒量不錯的外國友人，"
"a mukuwa lra mena'uwa za pidaya a zekalr i kananta mawan mu,","在拜訪幾個山地部落之後，"
"aluzun tu anger zi penatezelr kemaaluzun marengay kaninku;","神精淒然嚴肅地告訴我說："
"「mukasaya ta meretra' za kutra!」,","「我們一起戒酒吧！」"
"a maw na kemazu, naziyu na zekazekalr kapakirevan lra nu tremekel ,","原來，那幾處山地部落酗酒的嚴重現象，"
"「 nu tratrekel ta ziya mu, uwatrepu ta na melrivak 'alrayan.」kema i intaw.","「再喝下去，原住民將消滅自己的部落。」他說。"
"ai kema ku, kamawan ku anger lraman kanintaw,","他說。我同意也同情他的感受，"
"na melrivak 'alrayan nu mulremes lra nantaw 'uma、taw kakuwayanan na vulay zi taw kinuwarelrangan mu,","山地社會在失去了它的田園、藝術和宗教之後，"
"izu na taw kaliyayan na kamawan kani Dionysus na maulrang zi 'azi kirungetr lra tu ikakuda,","戴奧尼索斯墮落的狂醉形式，"
"tena' lra tu i lralremesaw nanku kinalrazaman i kinamakitengan a aziyu ziyan na semasaharan zi vavulayan nu tremekel ta i 'uma'uma.","的確正在腐蝕我童年記憶中田園飲酒的美麗圖像。"
"mawmu, pakalrang kananku kinalrazaman kantu kana trematratrekel,","不過，基於上述我對酒神的理解，"
"kiputatena' ku za tu tratrekelan na zekalr kana melrivak 'alrayan,","我仍然相信山地酗酒的現象，"
"ulra tu pauwayan za sazu zi marekamelrimelri, amelri za 「meretra' za kutra 」zi karuwa ta muwasalr temulre'ay.","有它複雜、深刻的因素，不是「戒酒」一端便可以解決的。"
"kemazu mu, kema ku pupana za ngay： kaulra karuwa ta za 「sawariyariyan zi tremekel paresan」lra,","因此建議：也許我們可以「久久酒一次」吧，"
"sazu ku anger zi mupapana muwa'iva'ivat ku ule' i matra…","淚水不禁在眼眶中徘徊…。"
"tatena' tu pauwayan za lramanan","愛的真諦"
"1.lraman mu maw a munayun semaseker. 2.mika'inavayan milramanan.","1.愛是恆久忍耐  2.又有恩慈"
"3.'azi masepelr pasala'. 4.'azi mamatras. 5.'azi malemu.","3.不忌妒4.不自誇5.不張狂"
"6.'azi makalrang za kairayan. 7.'azi mianger za tu ka'inavayan i intaw.","6.不作害羞的事7.不求自己的益處"
"8.'azi 'ilralremes. 9.'azi mianganger zantu kuwatrengan za trau.","8.不輕易發怒9.不計算人的惡"
"10.'azi sahar kana 'azi patezelr paresaresan. 11.sahar kana tatena' na kuwarelrangan.","10.不喜歡不義11.只喜歡真理"
"12.kituluzaw na eman ziya. 13.kiputatena' za eman ziya. 14.kuretalrasez za eman ziya.","12.凡事包容13.凡事相信14.凡事盼望"
"15.lraman mu maw a munayu 'azi maziyazi.","15.愛是永不止息"
"1.alamu ngizangizayan","1. 請妳來，朋友們"
"sering、sering、sering kuwayu ziya nannu kameling","讓妳的鈴鐺發出聲音來"
"sering、sering、sering kuwayu ziya nannu singsing","讓妳的鈴鐺發出聲音來"
"mikakavung sede'uyu pasede'sede' kana 'aputr ho hay yan ho iyo hē, ho i ya ho i yan na i yē yan","那個戴帽子的和戴花環一個一個穿插在一起（虛詞 ）ho hay yan ho iyo hē , ho iya ho iya na iyē yan"
"izu na izu na pasaringsing na mipinadangan na vulavulayan","那個那個鈴鐺發出響聲有裝扮的少女"
"izu na izu na pasaringsing na mipinadangan na vangangesaran ho o o o o hē ē","那個那個鈴鐺發出響聲有裝扮的青年（虛詞） ho o o o o hē"
"pasalaw vulaya pini'aputran na pinikatringan ho i ya ho i yan ho i yo hē ho o hē ē","那頭戴花環的和穿敞褲片的真是太美麗了（虛詞 ） ho iyo hoi yan ho iyo hē ho o o hē"
"a parevalrukaw na inutrungulran na temuwamuwan na 'iza'izangan i Arisulray","啊 ! 我們要把優美的傳統文化復振起來 ，泰安部落的子子孫孫和長輩們！"
"2.alamu 'ali'ali'alian","2.請你來，朋友們"
"sering、sering、sering kuwayu ziya nannu kameling","讓你的鈴鐺發出聲音來"
"ta pukasayaw nanta nirangeran","將我們的心放在一起"
"mikakavung sede'uyu pasede'sede' kana 'aputr ho hay yan ho iyo hē, ho i ya ho i yan na i yē yan","那個戴帽子的和戴花環一個一個穿插在一起（虛詞 ）ho hay yan ho iyo hē , ho iya ho iya na iyē yan"
"izu na izu na pasaringsing na mipinadangan na vulavulayan","那個那個鈴鐺發出響聲有裝扮的少女"
"izu na izu na pasaringsing na mipinadangan na vangangesaran ho o o o o hē ē","那個那個鈴鐺發出響聲有裝扮的青年（虛詞） ho o o o o hē"
"pasalaw vulaya pini'aputran na pinikatringan ho i ya hoi yan ho i yo hē ho o hē ē","那頭戴花環的和穿敞褲片的真是太美麗了（虛詞） ho iyo hoi yan ho iyo hē ho o o hē"
"a parevalrukaw na inutrungulran na temuwamuwan na 'iza'izangan i Arisulray","啊 ! 我們要把優美的傳統文化復振起來，泰安部落的子子孫孫和長輩們！"
"demaway za valray zantu kuwarelrangan menadanadam temakesi na lralrak. kana takesiyan na palrivak zi kana kocong na takesiyan. salaw ma'izang zi kakuwalengan ini na kiyakarunan.","國民中小學九年一貫原住民族語教材編寫是大規模的工程，"
"tu kiniramiyan palru harem mu, na dimikes kikarun demaway venavalray ta pukasayaw peniya mu 282 tu pinitrauwan.","先後共動用282名，"
"na marayas kurelrang mu 252 tu pinitrauwan. na muveruk minatray lra mu wawalu.","有252名為長期參與的人員，其中有8員相繼辭世，"
"na muasalr pavalis za kiyakarunan mu 30 tu pinitrauwan.","30員因故異動。"
"na amelri ta trau na melrivak 'alrayan mu zazuwa .","282員之中，只有2員為非原住民。"
"nazu na muravak kantrini na kiyakarunan mu, tu puwazukaw na malrazam zantu kakuwayanan na trau i zekalr. na mikinikarunan lra kana demaway za valray.","各編寫小組邀集該族精熟族語或具編寫教材經驗的人士，"
"mena'u ziya tu kazekalran zi nantu kiyakarunan na minirangeran lra mu, mena'u zi tu parepauwauwayaw peniya.","也兼顧編輯人員的地域與職業的均衡，"
"a aidan ziya mu, 'azi ta ziyan malrazam za sakuwaniyani kana kazuwanan a trau na demadaway za valray.","原住民族歷史上難得的龐大編輯群，"
"na 80% mu, a maw na kurelrang kananta ngay pakanumaw atalram zi muelak na trau.","80%以上均為族語能力認證合格者，"
"arusay nazu mu ulra na a maw tu sama' lra na malrazam kananta ngay.","有些小族語言的編寫人員，"
"semaseker ziya kurelrang venavalray.","甚至是該族上能使用流利族語的僅存人士。"
"ini na valray na dinaway mu, a maw tu nirukezang kananni na trau.","這些編輯群努力編寫而成的族語教材，"
"kemay kani, karuwa ta pana'u tu ikasayhu marengay zanta ngay na Pinuyumayan.","當可充分呈現當今原住民族語的水準。"
"harem ini na nanadaman kana miip zi kana venavalray mu, taw lra marakakuwalengalengan,","而現在這個閱讀書寫篇更是歷年來中最為困難的，"
"pinutrepa kana kawcong na maraatras tu kinasayhu lra.","閱讀書寫篇是針對高中程度以上為主要對象，"
"ini na valray muwaravak za mara'inavanava a tu valray kani i gaykok zi kani Taiwan na vavulayan na valray.","內容編撰上，收錄了許多世界各國名著及臺灣經典文學家作品。"
"mawili za puwapuwa paka'inava vulayya ta ivavati na Pinuyumayan,","為了使族語能夠充分闡述文章之意境，"
"iniyam na sevang na demadaway kana valray na Pinuyumayan mu, kaygi mi za parepidapidan mazayazayar,","我們卑南族編輯團隊，召開了多次的討論會議，"
"'inavaya zi vulayya kema mi, kani i likuzan lra mu,","為求達到更完美，互相討論族語文詞用法是否恰當，"
"ulra lra a kemani a valray za nanadaman miip zi venavalray.","最終才能有今日閱讀書寫篇呈現。"
